	İÇİNDEKİLER	
1.	

DEMOKRATİKLEŞME VE YENİ ANAYASAL SİSTEM	

13

1.1.	

Temel Hak ve Hürriyetler	

15

1.2.	

Yeni Anayasa 		

25

1.3.	

Yönetim Modeli ve Başkanlık Sistemi	

31

1.4.	

Adalet Sisteminde Dönüşüm	

34

1.5.	

Güvenlik 	

40

1.6.	

Yönetişim 	

44

1.7.	Şeffaflık		

52

2.	

İNSANİ KALKINMA VE NİTELİKLİ TOPLUM	

61

2.1.	

Nitelikli Eğitim	

61

2.2.	

Sağlıklı Nesiller	

72

2.3.	

Aile, Çocuk ve Dinamik Nüfus		

77

2.4.	

Sosyal Koruma ve Yoksullukla Mücadele	

83

2.5.	

Kadın 	

87

2.6.	Gençlik	

91

2.7.	

96

Kültür ve Sanat		

2.8.	Spor	

103

2.9.	

106

Çalışma Hayatı		

2.10.	 Sosyal Güvenlik	

109

3.	

İSTİKRARLI VE GÜÇLÜ EKONOMİ	

119

3.1.	

Büyüme ve Makroekonomik İstikrar 			

122

3.2.	

Ödemeler Dengesi		

126

3.3.	

Enflasyon ve Para Politikası	

130

3.4.	

Mali Piyasalar ve Finansal Hizmetler	

131

3.5.	

Mali Disiplin	

135

3.6.	

Kayıt Dışılığın Azaltılması		

141

3.7.	

Kamu Sermayeli Şirketler ve Özelleştirme		

144

3.8.	

Tasarruflar 		

145

3.9.	

Yatırımlar 		

147

3.10.	İstihdam		

151

3.11.	 Tarım ve Gıda		

155

3.12.	 Enerji Güvenliği 	

164

3.13.	 Ulaştırma ve Lojistik		

169

3.14.	 Ticaret 		

179

3.15.	Turizm		

182

3.16.	 İnşaat, Teknik Müşavirlik ve Müteahhitlik	

186

4.	

BİLİM, TEKNOLOJİ VE YENİLİKÇİ ÜRETİM	

191

4.1.	

Bilim, Teknoloji ve Yenilik	

194

4.2.	

Sanayi Politikaları		

200

4.3.	

Girişimcilik ve KOBİ’ler	

205

4.4.	

Bilgi Toplumuna Dönüşüm	

209

5.	

YAŞANABİLİR ŞEHİRLER, SÜRDÜRÜLEBİLİR ÇEVRE	

5.1.	

Refahın Bölgelere Dengeli Dağılımı	

219

5.2.	

Mekân Planlaması ve İmar 	

223

5.3.	

Kentsel Dönüşüm ve Konut	

225

5.4.	

Kentsel Altyapı	

228

5.5.	

Yerel Yönetimler 	

232

5.6.	

Kırsal Kalkınma	

235

5.7.	

Çevrenin Korunması	

238

5.8.	

Afet Yönetimi		

243

217

6.	

VİZYONER VE ÖNCÜ ÜLKE	

249

6.1.	

Etkin, Hakkaniyetli, İtibarlı Dış Politika 	

252

6.2.	

Küresel Kalkınma Gündemine Katkı ve İnsani Diplomasi	

257

6.3.	

Bölgesel ve Uluslararası İşbirlikleri		

260

6.4.	

Yurt Dışında Yaşayan Vatandaşlarımız ve Akraba Topluluklar	

265

	

1 KASIM SEÇİMLERİNE DOĞRU...	

271

	

EK : 100 ÖNEMLİ PROJE		

274

Aziz Milletimiz,
Adalet ve Kalkınma Partisi olarak, Cumhurbaşkanımız ve Kurucu Genel
Başkanımız Recep Tayyip Erdoğan’ın liderliğinde, 13 yıllık iktidar dönemimizde
yaptığımız büyük dönüşümler, ulaştığımız zorlu hedeflerle, Türkiye’nin
yükselen, güçlü bir ülke olabileceğini gösterdik. Kaynak Türkiye diyerek ve
milletimize güvenerek yola çıkmıştık. Kaliteli ve istikrarlı bir yönetimle nelerin
başarılabileceğini, hayallerimizin sınırlarını nerelere kadar genişletebileceğimizi
hep birlikte gördük.
13 yıllık iktidarımızın “demokratik istikrar” zemininde sağladığı başarılar,
bölgemizde ve küresel düzeyde AK Parti’yi bir marka haline getirmiştir.
Girdiği her seçimden daha başarılı bir sonuçla çıkan Partimiz, siyasetin en
kurumsallaşmış partisi olurken, geniş bir coğrafyanın da umudu olmuştur.
Son 13 yılda yapılanları yeni bir atılım dönemi ile taçlandırmak, 2015
seçimlerinde Partimizin temel misyonu olacaktır. Ulaşmayı öngördüğümüz 2023
Vizyonu, artık uzak bir vizyon olmaktan çıkmıştır. AK Parti olarak daha uzakları,
daha yüksekleri hedefliyoruz.
Bugün, farklı vesayet zincirlerinin halkaları birer birer kırılarak zayıflıyor.
Bunun en önemli göstergesi, Cumhuriyet tarihinde ilk defa doğrudan halkın
iradesi ile seçilmiş bir Cumhurbaşkanımızın bulunmasıdır. Geçmişte krizlere
konu olan, vesayet odakları tarafından suistimal edilen Cumhurbaşkanlığı
makamı, Kurucu Genel Başkanımız Recep Tayyip Erdoğan’ın seçilmesi ile
yepyeni bir anlam kazanmıştır. Demokrasimiz daha ileri bir aşamaya geçmiştir.
Milletin kurduğu, istikametini bizatihi milletin belirlediği bir parti olan
AK Parti, uzun yolculuğu boyunca bu anlayıştan hiç geri adım atmamıştır. AK
Parti’nin bu anlayışı ve siyaset tarzı 13 yıllık sürede, Cumhuriyetimizin geçmiş
birikimlerine sıçrama yaptıracak yenilikler eklemiş, çok kısa sürede sayısız
hizmeti aziz Milletimize sunmuştur.
7 Haziran seçimlerinden partimiz açık ara birinci parti olarak çıkmıştır.
Ancak koalisyon kurulamadığı için anayasal zorunluluk gereği bir seçim
hükümeti kurulmuştur.
1 Kasım seçimleri için yine milletimizin huzurundayız.
7 Haziran’dan bu yana geçen sürede, AK Parti olarak 2002’den bu yana
yaşanan büyük demokratik dönüşümünün oluşturduğu siyasi tecrübe ve
olgunluk sayesinde, yönetimde bir boşluk ve istikrarsızlık ortaya çıkmasına izin
vermedik.

7 Haziran’da AK Partimizi birinci parti yapan milletimizin bizlere yüklediği
yönetme sorumluluğunun bilinciyle; 1 Kasım’da demokrasisini derinleştiren,
ekonomisini büyüten ve bütün kesimlerin refahtan daha fazla pay alacağı bir
Türkiye için yola çıkıyoruz.
Çünkü biz gücümüzü milletimizin bizlere yüklediği sorumluluk bilincinden
alıyoruz.
7 Haziran sonrasında bu bilinçle sürdürdüğümüz koalisyon hükümeti
kurma çabaları, diğer siyasi partilerin ‘hayır’ cevaplarıyla akamete uğradı.
Muhalefet partilerinin sorumsuz tutumlarına rağmen, hiç bir yönetim zaafının
oluşmasına izin vermedik, ciddiyet ve titizlikle ülkemizdeki istikrarı korumaya
devam ettik.
AK Parti, Türkiye’nin omurgasına dönüşmüş, istikrarın garantisi ve adresi
haline gelmiş bir partidir.
AK Parti yönetim tecrübesi ve sorumluluk bilincinin arkasında ‘2002
devrimi’ bulunmaktadır. Milletimizin uzun yıllardır büyük bir umutla beklediği
demokratikleşmeyi, iktidara geldiğimiz ilk günden itibaren, daha önce
görülmemiş bir cesaret ve arzuyla başlattık.
AK Parti döneminde yaşanan demokratikleşme ile Türkiye’nin çehresi
değişti, milletimizin yüzü güldü, ötekileştirme son buldu; ret, inkar ve
asimilasyona son verildi, toplumun her kesimi insan hak ve hürriyetlerinden
azami seviyede faydalanma imkanı yakaladı.
AK Parti iktidarlarıyla başlayan demokratikleşme süreçlerinin önemli
bir hamlesi olan AB süreci ve perspektifini de güçlü bir şekilde korumaya
kararlıyız. Avrupa Birliği vizyonumuzun ve AB’ye üyelik sürecimiz bizim stratejik
hedefimizdir. Bu hedefimizi sürdürme konusunda kararlıyız.
Çünkü AK Parti’nin kaderi, Türkiye’nin kaderidir.
AK Parti kurulduğu günden beri kaderini ülkesiyle, milletiyle bütünleştirme
gayretinden başka bir gayret içinde olmamıştır. AK Parti, Türkiye’nin
hedeflerinin, beklentilerinin, gelecek hayallerinin, milletimizin büyük ideallerinin
temsilcisidir.
Milletimiz biliyor ki, AK Parti’nin hedefleri Türkiye’nin hedefleridir.
Milletimiz biliyor ki AK Parti hedeflerini belirlemişse o hedefler gerçeğe
dönüşecektir.
Milletimiz, bu 13 yıl içinde, ‘olmaz’ denilenlerin olduğuna, ‘hayal’
denilenlerin gerçekleştiğine bizzat şahittir. Bu süreçte Türkiye, biçimsel bir
demokrasiden nitelikli bir demokrasiye, ekonomik krizlerden istikrarlı bir
ekonomik yapıya doğru yürümüştür.

Demokratikleşmenin derinleşmesi, ekonomimizin güçlenmesi için
istikrarın devamına ihtiyaç vardır. O istikrarın ismi 13 yıldır hep AK Parti
olmuştur. Çünkü AK Parti 13 yılda inşa ettiği siyasî merkez ile hem istikrarın
garantisi hem de Türkiye’nin değişim iradesinin taşıyıcı aktörüdür.
1 Kasım seçimlerine doğru tüm gücümüzü milletimizden alıyor,
milletimizin hayır dualarıyla yeni bir dönemin perdesini aralıyoruz. AK Parti
olarak ortaya koyduğumuz hedefleri daha ileriye taşıyor ve daha yüksekleri
hedefliyoruz.
Aziz Milletimiz,
Küresel dengesizliklerin had safhaya çıktığı bir türbülans döneminden
geçiyoruz. Küresel anlamda her kıta, her bölge ve her ülke yaşanmakta olan
ekonomik ve siyasi krizlerden etkileniyor. Böylesi bir türbülans döneminde en
kıymetli şey ülke menfaatlerini önceleyen siyasi kadrolar, tecrübe ve liderliktir.
Dünyada benzer bir liderliği gösteremeyenler ekonomik krizin derinleşmesine,
insani trajedilerin artmasına yol açtılar.
Dünyada ve bölgemizde özgünlüğünü koruyan; kaostan düzenle,
ekonomik krizden refahla, siyasi istikrarsızlıktan demokratik olgunlaşmayla,
basiretsizlikten erdemli duruşla, küresel vicdansızlıktan merhametle ayrılan
ülkelerin başında Türkiye gelmektedir. Bu pozitif ayrışmanın temelinde de
milletimiz bulunmaktadır.
Milletimiz AK Parti iradesine güç verdikçe istikrarımızı koruduk. Milletimiz
AK Parti’ye destek verdikçe refahımız büyüdü, ekonomimiz güçlendi.
1 Kasım seçimlerinde milletimizin eski Türkiye’ye dönmek isteyenlere
geçit vermeyeceğini bilerek gidiyoruz. Türkiye’nin kaynaklarını ve enerjisini
kaybetmeye tahammülü yoktur. Ekonomimizin büyümesi, istikrarımızın devam
etmesi, refahın yükselmesi için istikrarın sürmesi tek çaredir.
Siyasetimizi “insanı yaşat ki devlet yaşasın” ahlakı, uygulamalarımızı
“adalet mülkün temelidir” şiarı üzerine inşa ettik. Önümüzdeki dönemdeki temel
amacımız, yine insanı merkez alan bir anlayış içinde Yeni Türkiye’yi her alanda
kaliteli bir biçimde büyütmek ve güçlendirmek olacaktır.
7 Haziran seçimleri için oluşturduğumuz beyannamemizde
vatandaşlarımızın hayal ettiği güçlü ve müreffeh Türkiye ideali için atacağımız
adımların ve yapacağımız atılımların yol haritasını ortaya koyduk.
1 Kasım seçimleri için de yeni şartlar ve unsurları dikkate alarak
güncellediğimiz, ayrıntılı reformlarımızın, vaatlerimizin ve mega projelerimizin
yer aldığı beyannamemizle huzurunuza çıkıyoruz.

Engellilerimiz, çocuklarımız, gençlerimiz, kadınlarımız, yaşlılarımız,
emeklilerimiz, esnafımız, yatırımcımız, işçilerimiz, tüccarlarımız, çiftçilerimiz,
sanayicimiz ve bütün kesimlerimiz için; somut, hayata geçirilebilir, gerçekçi
ve vizyoner reform, vaat ve projelerimizi beyannamemizde takdirlerinize
sunuyoruz.
Bu beyanname ile yapacaklarımızı hedef olarak taahhüt ediyor ve
hedeflerimize ulaşmak için kaynağı belli, projesi hazır, gerçekçi politikalarla
bir kez daha siz aziz vatandaşlarımızın takdirine bırakıyoruz. Hedeflere ulaştıkça
daha büyük hedefler koyacak, yeni hedeflerin heyecanıyla kollarımızı sıvayacak
ve her defasında aynı şevkle işe koyulmaya devam edeceğiz. Yeni Türkiye
Sözleşmemizde dile getirdiğimiz temel felsefemize sahip çıkacağız.
Yeni Türkiye, Cumhuriyetimizin 100. yılına yürürken insana, zamana ve
mekâna hakkıyla hitap eden kapsayıcı bir yenilenmenin ve süreklilik içinde
yeniden inşa sürecinin eseri olacaktır. Bugün de Türkiye Cumhuriyeti Devleti’nin
en temel ilkesi insan onurunun korunmasıdır. İnsan onuru ile taçlandırılan
Türkiye Cumhuriyeti Vatandaşlığı kimliği taşıyan hiç kimse hiç bir makam ve
güç sahibi tarafından tahkir edilemez; inancı, rengi, cinsiyeti, dili, ırkı, siyasi
düşüncesi, felsefi anlayışı ve hayat tarzı sebebiyle ayrımcılığa maruz bırakılamaz,
herhangi bir şekilde nefret söylemine muhatap kılınamaz.
14 Ağustos 2001 tarihinde bu kutlu yürüyüşü başlatan, 2002 seçim zaferiyle
taçlandıran ve 12 yıl içinde devrim niteliğinde dönüşümlere liderlik yapan Kurucu
Genel Başkanımız Recep Tayyip Erdoğan’a AK Parti kadrolarımız adına minnet
ve şükranlarımızı ifade ediyorum.
Bu kutlu yürüyüşte yolumuz açık olsun diyor, bir kez daha aziz
milletimizin desteğini talep ederek, 1 Kasım seçimlerinin Türkiye’miz, milletimiz
ve demokrasimiz için hayırlar getirmesini diliyorum.

Ahmet DAVUTOĞLU
GENEL BAŞKAN ve BAŞBAKAN

1
BÖLÜM

DEMOKRATİKLEŞME VE
YENİ ANAYASAL SİSTEM

AK Parti olarak Türkiye’nin partisi olma iddiasıyla yola koyulduk, bu
iddiayla yol aldık, Türkiye’nin birikmiş ve kronikleşmiş pek çok meselesini de
bu anlayışla çözdük. Bunu Milletimizin beklenti ve ihtiyaçları doğrultusunda
ve Milletimizin değerlerine sahip çıkarak yaptık. Hizmetlerimizi sunarken
vatandaşlarımızın hangi inanç sistemine, mezhebe, kökene, kültüre ve gelir
düzeyine mensup olduğuna bakmadık. Ülkemizin güçlü bir hukuk devleti olması
yönünde önemli adımlar attık.
AK Parti’nin siyaset anlayışını demokrasi, hizmet ve sorumluluk ilkeleri
üzerine kurduk. Yıllarca hırpalanan, güven erozyonuna uğrayan, milleti temsil
etme yeteneğini yitiren siyaseti sonlandırarak, siyasetin milletle olan bağını
güçlü bir şekilde kurduk ve siyasi alanı yeniden inşa ettik.
Bu yolculukta demokrasimizi hep daha ileriye götürmeyi hedefledik. AK
Partinin varlık sebeplerinden biri, vatandaşlarımızın temel hak ve hürriyetlerini
genişletmek oldu. Bu hedefimizi, bugüne kadar tüm seçim beyannamelerimizde
ve hükümet programlarımızda dile getirdik. Diğer yandan, yönetimimizin
kalitesini artırarak daha az kaynakla daha fazla hizmet ürettik. Demokrasinin aynı
zamanda kalkınma sürecimize güç verdiğini somut uygulamalarımızla ortaya
koyduk. Yeni dönemde de demokratikleşmeye ve yönetim kalitemizi artırmaya
devam edeceğiz.
Demokrasinin ileri seviyede, temel hakların garanti altında olduğu
ülkelerde bilim zihniyeti ve yenilikçi üretim daha hızlı yeşermektedir.
Önümüzdeki dönemde yeni anayasa ile birlikte yapacağımız reformlarla
demokrasimizin ilerlemesi ve yönetim kalitemizin daha da iyileşmesi; bir taraftan
ekonomik gelişmeyi hızlandıracak, insani kalkınmamıza hız verecek, diğer
taraftan da uluslararası alanda Türkiye’yi daha saygın ve cazip bir ülke haline
getirecektir.
Adalet ve Kalkınma Partisi olarak, 1 Kasım’dan sonra da demokratikleşme
çalışmalarımıza devam edeceğiz. Herkesin inandığı gibi yaşayabildiği, fikirlerini
özgürce ifade edebildiği, refaha katkıda bulunduğu ve refahtan hak ettiği payı
aldığı, emniyet ve huzur içerisinde yaşayan bir toplum olarak birlikte geleceğe
yürüyeceğiz.
1.1. Temel Hak ve Hürriyetler
AK Parti, bireysel hak ve özgürlükler ile insan onurunu yüceltmeyi yeni
anayasanın temel ahlaki referansı olarak kabul etmektedir. Bu referansla,
vatandaşlarımızın temel hak ve özgürlüklerini garanti altına almayı ve bunların
kullanımını kısıtlayan engelleri ortadan kaldırmayı temel bir vazife olarak
görmeyi sürdürüyoruz.
Tüm toplumsal kesimlere eşit mesafede durma anlayışımızla, milletimizin
temel değerlerine dayalı birlikteliğimizi ve vatandaşlık bağını benimsiyoruz.
15

Devlet ile vatandaş ilişkilerinin adalet ölçüsünde ve demokratik bir temelde
sağlanması gerektiğini düşünüyor ve tüm vatandaşlarımızı çoğulcu bir
yaklaşımla kucaklamaya devam ediyoruz.
Tarihi tecrübemiz, kadim medeniyet birikimimiz, insanı yücelten manevi
değerlerimiz bugünün dünyasında temel hak ve hürriyetleri sağlam bir zeminde
inşa etmemizin de güvencesidir.
Yeni Türkiye’de şiarımız; etnik kimliği, mezhebi ve inancı ne olursa olsun
herkesi bağrına basan, onları eşit vatandaşlık ile evrensel ilke ve değerler
temelinde demokratik bir ortak yaşam bilincine ulaştıran bir anlayışı, daha güçlü
bir şekilde hayata geçirmektir.
a. Neler Yaptık
İfade, inanç ve teşebbüs hürriyetlerinin önündeki tüm engellerin
kaldırılması AK Parti’nin temel prensibidir. Bu anlayış çerçevesinde, temel hak
ve özgürlükler alanında adeta “sessiz devrim” yaşanmış, bir çok adım atılmış ve
temel reformlar hayata geçirilmiştir.
Attığımız adımlarla ülkemizde kronikleşmiş sorunları giderdik.
Toplumsal ve siyasal hayatı normalleştirdik ve yeniden toplum sözleşmesinin
yapılabilmesinin önündeki engelleri kaldırdık.
13 yıllık iktidarımız döneminde, mevzuatın önemli bir kısmını gözden
geçirdik ve antidemokratik olanların pek çoğunu değiştirdik. Özellikle darbe
dönemlerinde topluma dayatılan temel kanunların büyük bir kısmını yeniledik.
Düşünceyi ifade etmenin önündeki engelleri kaldırdık ve basın
özgürlüğünü genişlettik. İfade hürriyetiyle ilgili suçların tamamına, “eleştiri
amacıyla yapılan düşünce açıklamaları suç oluşturmaz” kuralını koyduk ve
eleştiri hürriyetini teminat altına aldık.
Basımevi ve eklentileri ile basın araçlarının, suç aleti olduğu gerekçesiyle
zapt ve müsadere edilemeyeceği veya işletmeden alıkonulamayacağını anayasal
kural haline getirdik.
Geçmişte alınmış binlerce yayın yasaklama, toplama ve el koyma
emirlerini kaldırdık. Yasaklanmış, toplanmış ve el konulmuş eserleri hürriyetine
kavuşturduk.
Her farklılığı kendi tarihsel ve kültürel derinliği içinde, Türkiye’nin
dinamizmine dönüştüren Partimiz, uzun geçmişe dayalı, pek çok sorunu aşma
yolunda önemli projelere de imza attı. Bunların arasında; vatandaşlarımızın
inanç, mezhep, kültürel kimlik gibi tabii haklarını kullanabilmelerinin önünün
açılması ile çözüm sürecinin başlatılması bulunmaktadır.

16

İktidarlarımız döneminde bu alanda yaptığımız reformlarla toplumsal
restorasyonun en önemli dinamiklerini harekete geçirdik.
İnsan hakları alanında önemli reformlar yaptık ve Türkiye’nin insan hakları
karnesini olumlu anlamda değiştirdik.
İktidarlarımız döneminde işkenceye sıfır tolerans politikasını hayata
geçirdik. Türkiye’nin artık işkence diye bir gündemi kalmamıştır. İşkence
suçlarına uygulanan cezaları arttırdık, bu suçları işleyenler bakımından zaman
aşımını kaldırdık. “İşkenceye Karşı BM Sözleşmesine Ek İhtiyari Protokol”ü
onaylayarak iç hukuka dahil ettik.
Faili meçhul cinayetler dönemine son verdik, mafya ve çeteleri ülke
gündeminden çıkardık. AİHM ihlal kararlarını; adli, cezai ve idari yargıda
yargılamanın yenilenme nedeni haline getirdik.
Bilgi edinme hakkını kabul ederek, vatandaşlarımızın bilgi edinmesini
imkânsızlaştıran uygulamaları ortadan kaldırdık.
İnsan hakları alanında evrensel nitelikteki en önemli belgelerden olan 1966
tarihli “BM Medeni ve Siyasi Haklara İlişkin Uluslararası Sözleşme” ile “BM
Ekonomik, Sosyal ve Kültürel Haklara İlişkin Uluslararası Sözleşme”yi onayladık.
28 Şubat döneminde mağdur edilenlerin mesleklerine geri dönmelerini
sağladık.
İnsan haklarını koruma ve geliştirmeye yönelik çalışmalarda bulunmak
üzere idari ve mali özerkliğe sahip Türkiye İnsan Hakları Kurumunu oluşturduk.
Uzun yargılamalardan kaynaklanan AİHM önündeki derdest başvuruları
çözmek için, iç hukukumuzda tazmin komisyonu kurduk. 2013 yılı Şubat ayından
bu yana faaliyet gösteren İnsan Hakları Tazminat Komisyonu, vatandaşlarımızın
mağduriyetlerini önleyecek çok sayıda karar aldı.
İnsan hakları konusundaki sorunları tek tek ele alarak belirli bir takvim
içerisinde çözmek için, AİHM içtihatları çerçevesinde, “İnsan Hakları İhlallerinin
Önlenmesine İlişkin Eylem Planı”nı hazırladık ve hayata geçirdik.
Vatandaşlarımızın idare karşısında uğradıkları haksızlıkları gidermek ve
şikâyetlerini mahkemeye gitmeden sonuçlandırmak amacıyla Kamu Denetçiliği
Kurumunu kurduk.
Konjonktürel gelişmelerden bağımsız olarak, 2001 tarihli Parti
Programımızda öngördüğümüz üzere, daha fazla demokratikleşmeyi sağlamak
için önemli adımlar attık.
İktidara gelir gelmez, OHAL uygulamasını kaldırarak normalleşme sürecini
hızlandırdık.
17

Kültürel hakların genişletilmesi ve eğitim sisteminin daha demokratik ve
çoğulcu bir yapıya kavuşturulması için adımlar attık.
Farklı dil ve lehçelerde devletin resmi kanallarında yayın imkânı sağladık.
Tutuklu ve hükümlülerin yakınlarıyla anadillerinde görüşebilmesi,
vatandaşlarımızın çocuklarına arzu ettikleri isimleri verebilmesi, üniversitelerde
farklı dil ve lehçelerle akademik çalışmaların yapılabilmesi ve enstitülerin
kurulması, bunların orta öğretim kurumlarında seçmeli ders olarak
okutulabilmesi ve nihayetinde farklı dil ve lehçelerde eğitim yapan özel okulların
açılmasını mümkün hale getirdik.
Farklı dil ve lehçelerde siyasi propaganda, sinema, video ve müzik
eserlerine yönelik yasakları kaldırdık. Bu çerçevedeki kültürel faaliyetlere destek
verdik.
Korkuların, tabuların, yasakların aşılması, toplumun ve devletin kendi
sorunları ile yüzleşmesi, yıllardır konuşulamadığı için daha da büyüyen
sorunların açıklıkla konuşulup tartışılabilmesini sağladık.
Kürt kökenli vatandaşlarımız dahil olmak üzere, tüm vatandaşlarımızın
temel hak ve özgürlükler alanında sorunlarını aşma iradesini ortaya koyarak,
aidiyet duygusunu güçlendirdik ve toplumsal restorasyon için önemli adımlar
attık.
Vatandaşlıktan çıkarılanlara haklarını ve yerleşim birimlerine eski isimlerini
iade ettik.
Bütün bu ve benzeri değişimleri, Partimizin kuruluş belgelerinde de
ortaya koyduğumuz üzere, vatandaşlarımızın sahip olması gereken haklar olarak
gördüğümüz ve buna inandığımız için gerçekleştirdik.
Farklı dillerin yanı sıra, farklı inanç ve mezhepler konusunda da cesur
adımlar attık. İlk defa “Alevi Çalıştayları” düzenleyerek, İslam inancının farklı
yorumlarının daha özgür bir ortamda tartışılmasına ve sorunlarının demokratik
bir ortamda aşılmasına zemin hazırladık.
Roman vatandaşlarımızın Cumhuriyet tarihi boyunca biriken toplumsal
sorunlarını çözmek için çalıştaylar düzenledik. Yeni İskân Kanunu ile Romanlara
yönelik ayrımcı hükümleri ortadan kaldırdık. İktidarımızın atmış olduğu
adımlardan cesaretle yola çıkan Roman vatandaşlarımızın kurduğu dernek ve
federasyonların sayısında büyük bir artış yaşandı.
TBMM bünyesinde darbeleri araştırmak üzere, bir Meclis Araştırma
Komisyonu ve Dilekçe Komisyonu bünyesinde de “Dersim Alt Komisyonu”nu
kurduk.

18

Usulüne göre yürürlüğe konulmuş temel hak ve özgürlüklere ilişkin
uluslararası anlaşmalarla, kanunların aynı konuda farklı hükümler içermesi
halinde, milletlerarası antlaşma hükümlerinin esas alınmasını anayasal kural
haline getirdik.
Örgütlü toplumun bir gereği olarak, özgürlükçü bir Dernekler Kanunu ile
Sendika ve Toplu İş Sözleşmesi Kanununu çıkardık. Toplantı ve gösteri hakkının
kullanılması imkânlarını genişlettik, azınlıklara ait cemaat vakıflarının mülk
edinmelerinin kolaylaştırılması ve özgürlük alanlarının genişletilmesi konusunda
esaslı değişikliklere gittik.
Anayasamızdaki aynı zamanda ve aynı iş kolunda birden fazla sendikaya
üye olunamaz hükmünü kaldırarak sendika özgürlüğünü geliştirdik.
Kamu görevlilerine toplu sözleşme yapma hakkı getirerek kamu
çalışanlarının sendikal haklarını geliştirdik.
Anayasa Mahkemesine bireysel başvuru hakkını getirdik.
YAŞ ve HSYK kararlarını kısmen yargısal denetime açtık, yıllarca vesayet
altında kalmış siyaset kurumuna, itibarının iadesi ve özgüveninin yeniden
kazandırılmasını sağladık.
BM Çocuk Hakları Sözleşmesini göz önüne alarak, mevzuatta esaslı
değişiklikler yaptık. Anayasada, çocuklar konusunda pozitif ayrımcılık esasını
benimsedik.
Kadın ve erkeklerin eşit haklara sahip olduğunu anayasal hükme
dönüştürdük. BM nezdinde, “İnsan Ticaretinin Özellikle Kadın ve Çocuk
Ticaretinin Önlenmesine, Durdurulmasına ve Cezalandırılmasına İlişkin
Protokol”ü onaylandık. İş Kanununda yaptığımız değişiklikle kadınlar lehine
hükümler getirilmesini sağladık.
Kadın-Erkek Fırsat Eşitliği Komisyonunu kurduk. Ceza kanunlarında kadın
haklarını güçlendirici değişiklikler yaptık.
Kız öğrenciler, kadın kamu çalışanları ile milletvekillerinin kıyafetlerine
ilişkin kısıtlamaları kaldırdık. Bu çerçevede, başörtüsü ile sair kısıtlayıcı
düzenlemeler artık tarihe karışmıştır. Böylece, yıllardır süregelen ve
toplumumuzda gereksiz yere gerilim oluşturan bir sorunu, temel haklar ve
milletimizin beklentileri doğrultusunda köklü bir çözüme kavuşturduk.
Kişi güvenliği konusunda, orantısız güç kullanımının cezasını arttırdık.
Gözaltı koşullarını iyileştirdik. BM ve Avrupa Konseyi standartlarını
karşılayamayan cezaevlerini kapattık. Tutuklu ve hükümlülere yakınlarının
cenazesine katılma ve ağır hastalık durumlarında ziyaret imkânını getirdik,
anadilde savunma yapma imkânını tanıdık.
19

Kişisel kaygılara son vermek için vatandaşlarımızın kişisel verilerinin
korunmasını anayasal bir hak olarak ilk defa düzenledik.
Daha fazla siyasi partinin devlet yardımı alması için, siyasi partilere devlet
yardımının kapsamını genişlettik.
İktidarlarımız döneminde Türkiye’de aktif bir sivil toplumun gelişmesine
özel önem verdik.
Sivil Toplum Kuruluşlarına (STK) yönelik önemli idari ve yasal
düzenlemeler yaparak, örgütlenme hak ve özgürlüğüne daha fazla imkân
sağlayan bir ortam oluşturduk.
Dernek ve vakıfları ilgilendiren mevzuatı iyileştirerek, kamu kesimi ile
STK’lar arasındaki işbirliğinin gelişmesine ve etkinliğinin artırılmasına yönelik
adımlar attık.
Önemli reformların hazırlanması aşamasında, sivil toplum aktörleri ile
istişarelerde bulunduk.
AB-Türkiye Sivil Toplum Diyaloğu Programlarını başlattık; sivil toplumun
gelişmesine ve sivil toplum kuruluşlarının yerel düzeyde daha fazla tanınmasına
katkıda bulunduk.
STK’lara; kamu yararı ve vergi muafiyeti çerçevesinde, vergisel ayrıcalıklar
tanıdık ve kamu kaynağı aktarılmasını sağladık. Kamu-STK işbirliklerinin
kurulmasının önünü açtık.
Bu kapsamda, Cazibe Merkezlerini Destekleme Programı, Sosyal Destek
Programı (SODES), Kalkınma Ajansları ve çeşitli Bakanlıklarca yürütülen
hibe programlarıyla STK’lara kaynak kullandırmakta ve ortak projeler
gerçekleştirilmesini sağlamaktayız.
2014 yılı itibarıyla ülkemizde dernek sayısı toplam 104.317’ye, vakıf sayısı
ise 4.757’ye ulaşmıştır.
b. Neler Yapacağız
AK Parti olarak önümüzdeki dönemde, temel hak ve hürriyetler alanında
geçmişte sağladığımız kazanımları kararlılıkla koruyacağız. Yaptığımız
düzenlemelerin zihniyet dönüşümü ve etkin bir uygulamayla birlikte hayatın
bir parçası haline gelmesi ve düzenlemelerimizin kalitesinin yükseltilmesi
önümüzdeki dönem için temel önceliğimiz olacaktır.
Geçmişte olduğu gibi ikinci atılım döneminde de topluma kimlik ve yaşam
tarzı dayatılmasının karşısında olacağız. Bütün vatandaşlarımızın birinci sınıf
olarak muamele gördüğü ve özgür fertler olarak yaşadığı bir ortamı tesis etmeye
devam edeceğiz.
20

Kapsayıcı ve evrensel değerlere dayalı bir vatandaşlık anlayışı içerisinde,
birliğimizi ve bütünlüğümüzü pekiştirmeyi sürdüreceğiz.
Bütün etnik, mezhebi ve dini kesimlere, başörtülü veya başı açık, köylü
veya şehirli, kadın veya erkek, yoksul veya zengin, şu veya bu siyasi görüşten
tüm vatandaşlarımıza eşit mesafede duruyor; her bir bireyin temel hak ve
özgürlüklerden en ileri derecede yararlanacağı bir Türkiye’yi hedefliyoruz.
Etnik, dini ve mezhepsel aidiyetlerden önce, milletimizin temel
değerlerinin yoğrulduğu tarihi yolculuktaki birlikteliğimizi ve eşit vatandaşlık
anlayışını benimsiyoruz. Bu anlayışla, devletin, bütün toplumsal kesimlerle
hakkaniyet ölçüsünde, eşitlik temelinde ve demokratik bir ilişki geliştirmesini
sağlayacak; toplumsal zenginliğimizin tüm unsurlarını çoğulcu bir yaklaşımla
kucaklamaya devam edeceğiz.
Toplumdaki her bireyin yaşam tarzına gösterdiğimiz saygıyı, bundan sonra
da özenle devam ettireceğiz.
Toplumsal uzlaşma hedefi doğrultusunda bütün kimlikleri ve yaşam
tarzlarını bir zenginlik olarak devam ettirecek politikalrımızı sürdüreceğiz.
Cemevleri, eğitim sisteminde sağlıklı bilgilendirme, üniversitelerde
araştırma ve uygulama merkezleri oluşturma gibi çeşitli konularda Alevi kanaat
önderleri ile diyalog içinde demokratik uzlaşı temelinde gerekli adımları atacağız.
Bu noktada, geleneksel irfan merkezleri ve cemevlerine hukuki statü
tanıyacağız. Aynı şekilde, geleneksel irfan merkezlerinin ve cemevlerinin
ihtiyaçlarının karşılanması için 5393 sayılı Belediye Kanunu, 3194 sayılı İmar
Kanunu ile 6446 sayılı Elektrik Piyasası Kanunu’nda gerekli değişiklikleri
yapacağız.
Önümüzdeki dönemde de, başta istihdam, iskan ve eğitim sorunları olmak
üzere Roman vatandaşlarımızın sorunlarının çözümüne hız vererek her türlü
ayrımcılık zeminini ortadan kaldıracağız.
Türkiye Cumhuriyeti vatandaşı olan azınlıkların herhangi bir ayrımcılığa
maruz bırakılmaksızın onurlu bir hayat sürdürebilmeleri için gereken bütün
hukuki ve fiili tedbirleri almaya devam edeceğiz.
Çoğulcu, eşitlikçi ve katılımcı demokrasi hedefimiz, Türkiye’yi dünya
demokrasileri liginde daha da üst sıralara taşıyacaktır. Temel hak ve özgürlükler
alanında uluslararası normlar, bundan sonra da tüm politikalarımıza temel teşkil
edecektir.
Temel hak ve özgürlükler konusunda eksiklikleri gidereceğiz. Yeni
anayasanın temel haklara ilişkin kısmını bu esaslara göre tanzim edeceğiz.
Devletin siyasi, idari, yargısal ve ekonomik düzenini, insan onurunu ve temel
hakları merkeze alacak şekilde tasarlayacağız.
21

Bu çerçevede, TBMM İnsan Haklarını İnceleme Komisyonu, Kamu
Denetçiliği Kurumu ve Türkiye İnsan Hakları Kurumunu etkinleştireceğiz. Bu
kurumların, AİHM ve BM kapsamında Türkiye’nin üstlendiği sorumlulukları
hayata geçirmesi için gerekli tedbirleri alacağız.
Ceza ve tutukevlerini etkin bir şekilde denetleyecek, kolluğa yönelik
şikâyetlerin üzerine kararlı bir şekilde gideceğiz.
Siyasi etiğe yönelik kuralları belirleyerek hayata geçireceğiz.
AİHM, Venedik Komisyonu ve diğer uluslararası temel hak mekanizmaları
ile mevzuat ve uygulama uyum düzeyini yükselteceğiz.
Temel hak ve özgürlüklere ilişkin uluslararası sözleşmelerin iç hukuka
dahil edilmesine devam edecek, özgürlükçü demokratik düzen mantığıyla
bağdaşmayan şerhleri kaldıracağız.
Önümüzdeki dönemde çerçeve bir mevzuat hazırlayarak, bütüncül ve
demokratik bir yaklaşımla; sivil toplum kurumlarının hukuki statüleri, kurumsal
yapıları, faaliyetleri, kamu kurumları ile ilişkileri, mali kaynakları gibi alanları
düzenleyeceğiz.
Sivil toplum kurumlarının hukuki statüleri, kurumsal yapıları, faaliyetleri,
kamu kurumları ile ilişkileri, mali kaynakları gibi alanları düzenleyen “Sivil
Toplumun Geliştirilmesi ve Güçlendirilmesi”ne dair çerçeve yasa çıkaracağız.
Kâr amacı gütmeyen kuruluşlar için ayrı finansal raporlama standartları
getireceğiz.
STK’ların ve kamu yetkililerinin karşılıklı rollerinin daha iyi anlaşılmasını
sağlayacak eğitim seminerleri ve STK’ların uluslararası değişim programları
gerçekleştirmesini sağlayacağız.
Ekonomik ve Sosyal Konseyi etkin bir biçimde çalıştıracağız.
Çözüm süreci, ülkemizin demokratikleşmesinde, milli birlik ve
kardeşliğinde ve refahında tarihi bir çabaya karşılık gelmektedir.
İktidara geldiğimiz ilk günden itibaren, milli birlik ve kardeşlik perspektifi
ile siyasetimizi şekillendirdik. Vatandaşlarımızın devletimize aidiyetini zedeleyen,
milletimizin farklılıklarını zenginlik yerine tehdit gören anlayışların, ülkemize
ve devletimize yakışmadığını açık bir şekilde ifade eden bir siyasi anlayışı
benimsedik.
AK Parti olarak, milli birlik ve kardeşlik perspektifini pasif bir yaklaşım
olmaktan çıkararak, geçmişin ihmalleriyle kronik hale gelmiş sorunlara aktif
bir şekilde yaklaştık. Yakın tarihimiz boyunca, hiç bir seçilmiş hükümetin
gösteremediği cesaret ve kararlılıkla sorunların üzerine gittik.
22

Cumhuriyet tarihinin temel sorunlarından biri olan Kürt sorununun dönüm
noktası Kurucu Genel Başkanımız Recep Tayyip Erdoğan’ın, Başbakan olarak,
2005 yılında Diyarbakır’da yaptığı konuşma olmuştur. Bu konuşma ile tabular
yıkılmış, soruna demokratik süreç içerisinde çözüm bulunacağı dile getirilmiştir.
İlk kez bir hükümet, sorunla açıkça yüzleşme cesaretini göstermiştir.
AK Parti’nin bu cesur adımı, çeşitli terör saldırıları ve provokatif eylemler
ile sekteye uğratılmaya çalışılmış, buna rağmen ülkemizin bu temel ve tarihi
sorununun çözümü için kararlılık devam ettirilmiştir.
Terör ve anti-demokratik uygulamaların nihayete ermesi adına, bir
dizi idari ve hukuki reformu hayata geçirdik. Terörün sona erdirilmesi ve
demokratikleşme süreçlerini bir arada yürütme kararlılığıyla, 2009 yılında sivil
toplum kuruluşları, akademisyenler ve siyasi parti temsilcilerinin görüşlerini
alarak “Demokratik Açılım”ı ilan ettik. Milli Birlik ve Kardeşlik Projesi olarak
da adlandırılan bu çalışma ile bir taraftan terörün kaynağını kurutmaya dönük
çalışmalar yaparken diğer taraftan atılacak demokratik adımların çerçevesini
ortaya koyduk.
2013 yılında, Milli Birlik ve Kardeşlik Projesini daha da olgunlaştırıp,
çok boyutlu bir perspektif içinde, “Çözüm Süreci” ismiyle sürdürdük. Bu süre
zarfında, eski Türkiye’nin ağır maliyet üretmiş olan sorunlu devlet-vatandaş
ilişkileri tamir ettik, mağduriyet üreten bir çok anti-demokratik uygulamayı
ortadan kaldırdık.
AK Parti olarak, eski Türkiye’de telaffuz bile edilmeye çekinilen sorunlarla
açık bir şekilde yüzleşerek demokrasimizin derinleşmesini sağladık. Ret, inkar ve
asimilasyon politikalarına son verdik.
Nisan 2013’te Hükümet tarafından belirlenen 63 kişilik Akil İnsanlar
Heyeti Türkiye genelinde çalışmalarda bulunmuş, bunun yanı sıra TBMM’de
“Toplumsal Barış Yollarının Araştırılması ve Çözüm Sürecinin Değerlendirilmesi”
amacıyla kurulan Komisyon da ayrı bir çalışma yürütmüştür. Meclis Komisyonu
2 Aralık 2013’te çözüm süreciyle ilgili 450 sayfalık bir rapor açıklamıştır.
1 Ekim 2013’te Başbakan Erdoğan tarafından açıklanan Demokratikleşme
Paketi’nin yanı sıra, 2014 yılında seçimlerde Türkçe dışındaki dillerde kampanya
yapmasına imkân veren değişiklikler gibi düzenlemelerle çözüm sürecinde
ilerleme sürdürülmüştür.
10 Temmuz 2014’te ise kamuoyunda “Çözüm Süreci Yasası” olarak
tanımlanan, “Terörün Sona Erdirilmesi ve Toplumsal Bütünleşmenin
Güçlendirilmesine Dair Kanun” yürürlüğe girmiştir. Kanun ile çözüm sürecine
ilişkin usul ve esasları düzenledik. 1 Ekim 2014’te ise “Çözüm Süreci Kurulu ile
Kurumlar Arası İzleme ve Koordinasyon Komisyonlarının Kurulması”na ilişkin
Bakanlar Kurulu Kararını çıkardık.
23

AK Parti olarak, esas itibarıyla tüm vatandaşlarımızın faydalanacağı bir
özgürlük ortamını tesis etmek için demokratikleşme konusunda adımlar attık.
Bu adımları atarken, her seferinde, açık bir şekilde siyasi partilerimizi, milli birlik
ve kardeşlik sürecimize destek vermeleri için davet ettik. Partimiz, demokratik
adımlar için anayasal değişimin şart olduğunun altını çizmiş, Meclis çatısı
altında, yeni bir toplumsal sözleşme için çağrıda bulunmuştur. Muhalefet
partileri bu çağrılara kulak tıkamasına rağmen, AK Parti olarak anayasa
değişikliği gerektirmeyen demokratikleşme adımlarının kahir ekseriyetini
atmaktan geri durmadık. Vatandaşlarımız bu adımlara büyük bir teveccüh
göstererek, Çözüm Süreci’ni güçlü bir şekilde sahiplenmiştir.
20. yüzyıl Türkiye’sinin en maliyetli sorununun Türkiye’nin 21. Yüzyılını
da esir alarak milletimizin ağır faturalar ödemesine müsaade etmeyeceğimizi
Çözüm Süreci’yle açık bir şekilde ilan ettik. Gelinen noktada Çözüm Süreci,
sadece ülkemizde değil, bölgemizdeki huzur ve barış ortamının da reçetesi haline
gelmiştir. Bölgemizde ‘kanlı süreçlerin’ derinleştiği bir dönemde, ülkemizin ‘barış
süreçleriyle’ anılmasını sağladık. Bu yönüyle Çözüm Süreci, sadece Türkiye’nin
demokratikleşmesi ve acıların dinmesi için değil, bölgemiz için de birlik ve
kardeşlik modelidir.
Çözüm Süreci, milletimizin esenlik projesidir. Çözüm Süreci, yüzüncü yılını
idrak ettiğimiz, I. Dünya Savaşı’ndaki ve Balkan Harbi’ndeki acılarımızın bir daha
yaşanmamasının teminatıdır. Çözüm Süreci, Türkiye’nin normalleşmesinin yol
haritasıdır. Çözüm Süreci, eski Türkiye’nin anti-demokratik uygulamalarının bir
daha tekerrür etmemesinin garantisidir. Çözüm Süreci, insan onurunu merkeze
alan AK Parti’nin insani kalkınma ve 2023 hedeflerine ulaşmasının önemli
dinamiklerinden birisidir. Çözüm süreci, Doğu ve Güneydoğu başta olmak üzere,
tüm ülkemiz için aynı zamanda bir refah sürecidir. Çözüm Süreci, milletimizin
ve devletimizin ayaklarına pranga vurmak isteyenlerin, maliyet ödetmek
isteyenlerin, oyunlarını bozma hamlesidir. Çözüm Süreci, adaletin tesisi,
kalkınmanın devamlılığı için hayata geçirilen insan hakları ve demokrasi odaklı
yerli bir girişimdir.
AK Parti olarak, 7 Haziran’dan sonra da ülkede birlik ve kardeşliği tesis
etmeyi amaçlayan ve dönemsel bir mesele olarak bakmadığımız Çözüm Sürecini
kararlıkla sürdüreceğiz.
Demokratik hak ve özgürlüklerin korunmasını yeni anayasa ile güvence
altına alacağız. Özgürlükleri geliştirmeye ve genişletmeye devam edeceğiz.
Demokratikleşme ile eş zamanlı olarak yatırım, üretim ve istihdam
imkânlarının geliştirilmesi başta olmak üzere, terörden etkilenen yörelerimizin
ekonomik ve sosyal rehabilitasyonuna dönük çalışmaları hızlandırarak devam
ettireceğiz.
Çözüm Sürecini güvence altına almak ve nihayete erdirmek, kalıcı huzuru
24

tesis etmek amacıyla çıkardığımız “6551 Sayılı Terörün Sona Erdirilmesi ve
Toplumsal Bütünleşmenin Güçlendirilmesine Dair Kanun” ile silahın tamamen
gündemden çıktığı bir noktaya ulaşmak için gereken tüm tedbirleri alacağız.
AK Parti olarak, kamu düzenini, birlik ve kardeşliği tesis etmeyi amaçlayan
ve dönemsel bir mesele olarak bakmadığımız Çözüm Süreci perspektifimizi
koruyacağız. Çözüm sürecinin muhatabı ve sahibi millet, taşıyıcısı ise başta AK
Parti olmak üzere, ülkemizde huzur, istikrar ve barışı isteyen herkestir.
Daha önceki süreçler gibi çözüm sürecini de sabote etmeye, akamete
uğratmaya çalışan terör örgütü; kamu düzenini ortadan kaldırarak silahlı
çatışmaya geri dönmüştür. Terör örgütü illegaliteye, şiddete ve baskıya
yönelerek çözüm sürecine savaş ilan edilmiştir.
2013’de verdiği sözleri tutmayan, tam anlamıyla bir eylemsizlik yerine her
türlü baskı, şiddet ve illegaliteye başvuran örgüt, Türkiye’yi terk etmemiş, ‘silah
bırakma’ taahhüdüne direnç göstermiştir. Çözüm sürecini varlığına tehdit gören
örgüt yeniden terör eylemlerine başlamıştır.
AK Parti iktidarı ilk günkü ilkesel duruşunu ve siyasi pozisyonunu
korumaktadır. Ancak terör örgütünün eylem ve sabotajları süreci sürdürülebilir
olmaktan çıkarmıştır. Halkın hakkını-hukukunu koruyabilmek için kamu düzenini
tahkim ederek özgürlük-güvenlik dengesini kurmak mutlak gerekliliktir.
Hükümet hukuk içinde yürüttüğü terörle mücadelede vatandaşın
mağduriyet yaşamamasını, aksine vatandaşların temel haklarını garanti altına
alacak bir kamu düzeninin tesis edilmesini amaçlamaktadır.
AK Parti reformlardan, hizmetlerden, yatırımlardan asla vazgeçmeyecek,
geri adım atmayacaktır. Süreçte farklı sebeplerle oluşan güvenlik risklerini
gidermek, bölge insanını ceberrut ve zalim örgütün baskısından korumak
devletin öncelikli görevidir.
Çözüm sürecinin mimarı, yürütücüsü ve lokomotifi AK Parti’dir. AK
Parti’nin güçlü olması sürecin neticeye ulaşması açısından önem taşımaktadır.
Bu süreci sonuca ulaştırmak bizim için ahlaki, insani ve vicdani bir görevdir.
Süreci bozan, zehirleyen, sabote eden yapılara rağmen özgürlük-güvenlik
dengesini koruyarak hedeflerimize ulaşacağımıza inancımız tamdır.
Kamu düzeni tesis edilinceye kadar terörle mücadelemize; hukuk ve
kardeşlik tam anlamıyla tesis edilinceye kadar da Çözüm Süreci anlayışımızı
korumaya devam edeceğiz.
1.2. Yeni Anayasa
Adalet ve Kalkınma Partisi, insanı ve özgürlükleri esas alan, devleti ve
kurumlarını insana hizmetin aracı olarak gören bir siyasi anlayışın temsilcisidir.
25

Partimiz, kurulduğu günden itibaren Türkiye’nin sivil bir anayasaya ihtiyacı
olduğunu, bunun için de çoğulcu ve özgürlükçü yeni bir anayasanın hazırlanması
gerektiğini savunmuştur.
Yeni anayasa, çağdaş demokrasi anlayışını yansıtmalı, mümkün olan en
geniş mutabakatla ve demokratik yöntemlerle hazırlanmalı, geniş toplumsal
kesimlerce sahiplenilmelidir. Anayasanın kapsayıcı, kucaklayıcı, bütünleştirici,
çeşitlilikte birliği savunan, çoğulcu ve özgürlükçü olması gerektiğini
düşünmekteyiz.
Yeni anayasa, bireysel özgürlüklere dayanmalı, yargı bağımsızlığı ve
tarafsızlığını sağlamaya yönelik kurumsal güvenceleri içermeli ve siyasi sistemin
işleyişindeki belirsizlikleri ortadan kaldırmalıdır. Bu anlayışla, ikinci atılım
döneminde yeni anayasayı Türkiye’de demokrasi, insan hakları ve hukukun
üstünlüğünün kökleşmesi bakımından hayati bir aşama olarak görmekteyiz.
a. Neler Yaptık
AK Parti olarak, geçmişte yaşanan darbelerle kurumsallaşan vesayetçi
düzeni tasfiye ederek, toplumsal değerlere ve meşruiyete dayalı bir siyasetin
kapılarını açtık.
Geçmişte, sivil olmayan anayasalar, egemenliğin kullanımını milletin
elinden alıp, anayasada öngörülen bürokratik kurumlara verdi. Milletin onayına
dayanmayan bu yapıların ülkeyi kontrol altında tutabilmesi için idari yapı, katı
merkeziyetçi bir şekilde tasarlandı.
Sonuçta, halkımız devlete, hukuka ve yargıya yabancılaştı. Halkımızın
Meclise ve sivil siyasete olan güveni sarsıldı. Demokrasi kültürü zayıfladı.
Gücün bürokratik kurumlarda ve merkezde toplanması, toplumun
merkezde veya yerelde karar süreçlerinin dışında bırakılması, demokratik
yollarla siyaset yapmak yerine, bu kurumları ele geçirerek egemenliği gasp etme
heveslerini besledi.
Yaşanan her bir darbe Türkiye’nin demokrasiden kurumsal olarak biraz
daha uzaklaşmasına yol açtı. Her bir darbe, toplumun normalleşmesinin önüne
ideolojik ve kurumsal engeller koydu. Toplumun demokrasiyi inşa etmesi her bir
müdahale ile daha da zorlaştı.
Toplum her şeye rağmen demokrasi konusundaki ısrarını sürdürdü,
sandığa sahip çıktı. Tüm dayatmalara rağmen sabırla demokratik tepkisini ortaya
koydu.
2002 seçimlerinde halkımız, AK Parti iktidarıyla bu dönemi sona erdirdi.

26

AK Parti İktidarları, işte bu demokratik talebe öncülük yaparak,
toplumumuz daha fazla bedel ödemesin diye demokratik bir anayasal düzen
inşası için mücadele etti ve etmeye devam ediyor.
13 yıllık iktidar dönemimizde, darbelerin yol açtığı vesayetçi yapıları ve
yasakçı anlayışı sona erdirdik; düşünce, kültür, sosyal ve siyasal yaşamımıza
verdiği zararları tamir ve tedavi etme çabası içinde olduk. Demokratikleşme
konusunda ısrar ettik ve reformları sürdürdük. Sivil siyasetin Türkiye’nin
kaderinde söz sahibi olmasının ve demokratik bir anayasal düzenin inşası için
gerekli zihniyet dönüşümünün önünü açtık.
Geride bıraktığımız 13 yıllık sürede, demokrasimizin sağlam ve kalıcı bir
zemine oturtulması, her kesimden insanımızın temel hak ve özgürlüklerden en
geniş şekilde yararlanması açısından önemli adımlar attık. Bu adımlar, devlet
ile toplum arasındaki mesafeyi azaltan, başka bir ifadeyle milletimizin devletine
aidiyet duygusunu ve güvenini yeniden sağlayan ve pekiştiren adımlardır.
Daha önceki süreçte güvenlikçi bakış açısı ve vesayet kurumları
nedeniyle hak ve özgürlükler başta olmak üzere talepleri duymazdan gelinen
vatandaşlarımızın sesine, AK Parti iktidarları olarak kulak verdik. Güvenlik ve
özgürlük arasında bir denge kurarak; aralarında hiçbir ayrıma gitmeksizin
vatandaşlarımızın meşru taleplerinin en geniş şekilde karşılanması için çaba
harcadık.
Türkiye sivilleşmiş, halkın iradesi hakim irade haline gelmiştir.
Bu süreçte halkımız Cumhurbaşkanını doğrudan kendi iradesiyle seçmiş,
Milli Güvenlik Kurulu sivilleştirilmiş, askeri yargının yetki alanı daraltılmış,
Emasya protokolü kaldırılmış, bazı kamu kurum ve kuruluşlarındaki askeri üye
uygulamasına son verilmiş, Yüksek Askeri Şura kararlarına karşı yargı yolu
açılmış, 12 Eylül darbecilerinin yargılanması önündeki engeller kaldırılmıştır.
27 Mayıs’tan beri darbelere gerekçe olarak gösterilen TSK İç Hizmet
Kanununun 35. maddesini demokratik bir ruhla yeniden tanzim ettik. Ayrıca,
darbelerle mücadele konusunda meclis araştırma komisyonunu kurduk ve
hazırlanan raporla, darbelerin nedenleri ve sonuçları hakkında kamuoyunu
bilgilendirdik.
AK Parti tarafından bu süreçte atılan adımlar, geleceğin büyük ve güçlü
Türkiye’sine ulaşılması noktasında tarihi bir dönemeçten geçildiğine işaret
etmektedir. Ülkemiz bir taraftan demokratik standartlar bakımından dünyada en
üst kategoriye yükselirken diğer taraftan hem bölgesinde hem de küresel ölçekte
saygınlığını giderek artırmaktadır. Bu durum, AK Partinin etnik, kültürel, dini ve
siyasal farklılıklarına bakmaksızın tüm vatandaşlarımıza eşit mesafede durması
ve hepsini ülkemizin “eşit ve özgür vatandaşları” olarak görmesi ile yakından
ilgilidir.
27

AK Parti olarak, 1982 Anayasasının kökenindeki vesayetçi, otoriter ve
yasakçı anlayışı tasfiye edebilmek için Anayasa’da 13 yılda bir çok değişiklik
yaptık. Sonuçları ve kapsamı itibarıyla en önemlileri 2004 ve 2010 yılında
gerçekleştirilenler olmak üzere, bu değişikliklerle demokratikleşme sürecinde
önemli mesafeler kaydettik.
Askeri ve bürokratik vesayetin Anayasa’daki etkilerini silmek için
çalışmalarını durmaksızın sürdüren Partimiz, Yeni Türkiye’nin darbe dönemi
ürünü olan bir Anayasa ile inşa edilemeyeceği bilinciyle, 2011 seçimleri sonrası
yeni anayasa çağrısını yineledi. AK Parti’nin çağrısını kabul eden Meclis’teki
diğer partilerin de katılımıyla çalışmalarına başlayan Anayasa Uzlaşma
Komisyonu, yeni anayasaya ilişkin 70 bine yakın bireysel görüş, 500’e yakın da
kurumsal görüş topladı. Ardından 25 aylık çalışma sonunda toplam 172 madde
kaleme alıp, 40’tan fazlası temel hak ve hürriyetler alanında olmak üzere 60
maddede uzlaşıya vardı.
Sağlıklı ve meşru bir anayasal düzen, ancak normalleşme ve sivilleşme
yoluna girmiş bir toplumda hayata geçebilir.
Daha önceki anayasa yapım denemeleri, yeni anayasa için gerekli zemin ve
vasat sağlanmadığı için başarı ile sonuçlanmadı. Son dönemdeki yeni anayasa
çalışmaları da bu akıbetten kurtulamadı. Özellikle içinde bulunduğumuz yasama
döneminde ulaşılan 60 maddelik uzlaşma paketi dahi muhalefet partilerinin
direnişi nedeniyle hayata geçirilemedi.
Arzu edilen sonuçlara tam olarak ulaşılamasa da bütün bunlar Türkiye’nin
anayasa hazırlık tecrübesine katkı sağladı.
İktidara geldiğimiz 2002 yılında bu yana her türlü vesayet yapılanmasına
karşı kararlı bir şekilde mücadelemizi sürdürdük. 2002 yılından hemen sonra
değişik şekillerde ortaya çıkan darbe girişimleriyle karşı karşıya kaldık.
Milletimiz ve milletimizin iradesini temsil eden hükümetlerimiz; bu
iradeyi yok etme ve egemenliğini gasp etme çabası içinde olan gayri meşru
yapılanmalara, 27 Nisan e-muhtırası, 2008 partimizi kapatma teşebbüsü, 17-25
Aralık 2013 paralel devlet yapılanması gibi darbe teşebbüslerine fırsat vermedi.
Ulusal güvenliğimize tehdit oluşturan, anayasa ve demokrasi dışı bu
odaklara karşı yine anayasal sınırlar içinde, milletimizden aldığımız güçle
başarıyla mücadele ettik ve etmeye devam ediyoruz.
Bütün bu gelişmeler, toplumsal katılıma, çoğulculuğa, adem-i
merkeziyetçiliğe ve demokratik denge ve denetim mekanizmalarına dayanan yeni
bir anayasaya ihtiyaç olduğunu net bir biçimde ortaya koymaktadır.
Artık Türkiye Cumhuriyeti, toplumun demokratik iradesine dayanmayan,
28

ihtiyaçlarını ve geleceğe dair beklentilerini karşılama yeteneğine sahip olmayan
bu yapıyı geride bırakmalıdır.
Bu gerçeğin bilinciyle, AK Parti olarak yeni bir yapısal dönüşüm ihtiyacını
tespit ediyor ve Türkiye’ye elbirliğiyle, toplum sözleşmesine dayalı, sivil ve
demokratik yeni anayasa kazandırma çağrısıyla aziz milletimizin huzuruna
çıkıyor ve yetki istiyoruz.
b. Neler Yapacağız
AK Parti ikinci atılım dönemini, halkımızın uzun zamandır beklediği yeni
anayasa ile taçlandırmaya kararlıdır. Yaptığımız büyük dönüşümler ile Türkiye
yeni bir toplum sözleşmesinin eşiğindedir.
23 Nisan 1920’de Ankara’da toplanan birinci Meclis, demokrasi tarihimiz
açısından önemli bir referans niteliğindedir. Türkiye, 21. yüzyıl şartlarında
geçmişin olumlu tecrübesini de dikkate alarak geleceğe yürüyecektir.
Öte yandan, bölgesel ve küresel ölçekte çok dinamik bir süreçten
geçmekteyiz. Küresel değişimin mahkûmu olmayacağız. Tarihin öznesi olarak
kalacak; değişimin içinde olarak değişime yön vereceğiz. Hukuk, yargı ve
anayasal düzenimizi halkımızın beklentileri ve içinden geçtiğimiz değişim
süreçlerine bağlı olarak geliştireceğiz.
Yeni anayasa, Cumhuriyetimizin insan hakları ve demokrasi konularındaki
kazanımlarını geleceğe taşıyacak; vesayetin izlerini tamamen silecektir. Yeni
anayasa, insan onurunu, bireysel hak ve özgürlükler ile toplumsal meşruiyeti,
sistemin ahlaki ve demokratik temeli kabul edecek; bireyin ve toplumun geleceğe
dair beklentilerini karşılamak üzere tasarlanacaktır.
AK Parti, yeni anayasayı; bir parti, bir grup veya bir kesimin sorunu olarak
değil, Türkiye’nin tarihsel meselesi olarak görmektedir.
AK Parti, anayasal sistemin demokratik usullere, bireysel ve toplumsal
katılım esaslarına göre dönüştürülmesi gerektiğine inanmaktadır.
Temel siyasi ve toplumsal sorunlarımızın çözümünün daha fazla
demokratikleşmeden geçtiğine inanıyoruz.
Yeni anayasa özgürlük, eşitlik ve adalet üzerine inşa edilecek; insan onuru
yeni anayasanın temel ahlaki referansı olacaktır.
Yeni anayasa, vatandaş ve toplum odaklı olacak, sivil bir anlayışla
insanımızın mutluluk ve refahını artmayı hedefleyecektir. Yeni yapısıyla
anayasamız, değişen dünya ve ülke şartlarında akılcı siyasi programların
oluşmasını ve etkin bir şekilde hayata geçmesini mümkün kılacaktır.

29

İktidarlarımız, son 13 yılda demokrasimizin kalitesini artırmış, ülkemizin
daha demokratik bir ülke haline gelmesi çerçevesinde büyük reformlar
gerçekleştirmiştir. Demokratikleşme yürüyüşümüzü bu dönemde de hızlı
adımlarla devam ettirme kararlılığındayız.
Hükümetlerimizin vermekte olduğu demokrasi mücadelesi, milleti hakim
ve biz seçilmişleri hâdim kılma gayretidir. Milletimizin omuzlarımıza yüklediği
emanetin karşılığını, milletimize hizmetle ödemek temel ilkemizdir.
Demokrasi yolu bizim için bitmeyen bir maratondur. Milletimize yakışacak
şekilde her daim daha üst standartlar olduğunun bilincindeyiz. Bu güvenle,
geçmiş 13 yılda oluşturduğumuz demokratik mirası, önümüzdeki ikinci atılım
döneminde derinleştirerek devam ettireceğiz. Yeni Türkiye’nin daha sağlam
temellere kavuşacağı bu dönemde, söz de karar da yine yüce milletimizin
olacaktır.
Serbest ve adil seçimlerin saygınlığını korumaya, katılımcı demokrasinin
ön şartı olarak gördüğümüz temsili demokrasinin kurumsallaşmasına bu
dönemde de önem vermeye devam edeceğiz. İkinci atılım döneminde, kendisini
milli iradenin üzerinde gören her türlü odakla mücadele ederken, toplumsal
eğilimlerin demokratik süreçlerle siyasete yansımasını garanti altına alacağız.
Katılımcı demokrasinin gereği olan sivil toplum kuruluşlarının yönetime daha
aktif katılımını sağlayacağız.
Yeni anayasada, siyasi partilerin çalışmalarını etkin olarak koruyacak ve
parti kapatmalarını uluslararası standartlarda düzenleyeceğiz.
Demokrasi ve kalkınma birlikte yürüyen süreçlerdir. Demokrasi alanında
atacağımız her adım, aynı zamanda kalkınmamıza da yeni bir soluk ve ivme
kazandıracaktır. İnsani kalkınma ilkelerimiz ve tüm dünyada cazibe merkezi
haline gelebilme üst amacımız ışığında, demokrasimizin standartlarını daha ileri
bir düzeye taşıyacağız.
Birinci atılım dönemi boyunca iktidarlarımız, demokrasi ile kalkınmayı
yan yana konumlandırıp, ikisini eş zamanlı geliştiren bir anlayışla hareket
etmiş ve Türkiye’ye Cumhuriyet tarihinin en hızlı ekonomik kalkınma ve
demokratik gelişim dönemini yaşatmayı başarmıştır. Yeni dönemde de,
verdiğimiz demokrasi mücadelesinde elde edilen kazanımları kurumsallaştırarak,
demokrasimizi sağlam, öngörülebilir ve kalıcı kılmayı hedefliyoruz.
İkinci atılım döneminde Yeni Türkiye’nin katılımcı, çoğulcu, özgürlükçü,
demokratik ve sivil bir anayasa ile yönetilmesini sağlayacağız.
Hükümetlerimizin öncülüğünde gerçekleştirilen 2004, 2007 ve 2010
Anayasa değişikliklerini ve Meclis’te oluşturulan Anayasa Uzlaşma Komisyonu
çalışmalarını, yeni anayasa için güçlü bir zemin olarak görüyoruz.
30

Yeni Türkiye’nin yeni anayasasında temel hak ve hürriyetlerin,
demokrasinin, hukukun üstünlüğü ilkesinin, düşünce ve inanç özgürlüğünün
dayanağı toplumsal meşruiyet olacaktır.
Yeni anayasamız, bireysel hak ve özgürlükleri esas alırken, Türkiye’nin
birikimi üzerine inşa edilecek, taraf olduğumuz uluslararası normları gözeterek
demokratik bir anlayışla hazırlanacaktır.
Yeni anayasa, milletimizin kültürel ve toplumsal çeşitliliğini tanıyan,
herhangi bir etnik veya dini kimliğe referans yapmayan bir vatandaşlık tanımını
esas alacaktır.
Yeni anayasa, toplumun herhangi bir kesiminin dışlanmasına yol açacak
değer yargıları ve siyasal tercihler barındırmayacaktır. Anayasamız tüm toplumu
kucaklayan, kader birliğimizi yansıtan, demokratik denge ve denetim ilişkisini
esas alan bir mahiyette hazırlanacaktır.
Yeni anayasa, ortak değerleri ve çeşitlilik içinde birlik anlayışını esas
alacaktır. Toplumsal hayatın ve siyasetin her alanını ayrıntılı bir biçimde
düzenlemeyecek, her bir alanın kendi dinamiğinin ortaya çıkmasına imkân
sağlayacaktır.
Yeni anayasa, sorunların çözümünün imkân ve araçlarını barındıracaktır.
Sorunları, demokratik bir ortamda bireyler, toplum ve siyaset kurumu çözecektir.
AK Parti, sadece anayasa metni ile anayasal sistem tesis edilmediğinin
bilincindedir. Doğrudan anayasal sistemle bağlantılı seçim kanunları, siyasi
partiler kanunu ve sair temel kanunlar, yeni anayasa metniyle birlikte bir bütün
olarak yenilenecektir.
Temsilde adalet ile yönetimde istikrar arasında denge sağlayacak şekilde
seçim barajı yeniden düzenlenecektir.
1.3. Yönetim Modeli ve Başkanlık Sistemi
Türkiye’nin katılımcılığı ve çoğulculuğu esas alan ve etkili işleyen bir
hükümet modeline kavuşmasını arzuluyoruz. Yeni anayasa ile Türkiye’nin
katılımcılığı ve çoğulculuğu esas alan ve etkili işleyen bir hükümet modeline
kavuşmasını elzem görüyoruz. AK Parti olarak seçimlerden sadece temsilin değil
hükümetin de çıkmasını garanti eden, istikrarsızlığa geçit vermeyen, vesayet
odaklarının önünü tamamen kapatan çağdaş ve etkin bir hükümet sisteminin
ülkemizde hayata geçmesini arzu ediyoruz.
Yeni Anayasa çalışmaları, Türkiye’nin 2023 ve sonrasına yönelik kalkınma
hedeflerine ulaşmasını kolaylaştıracak etkin ve sağlıklı bir yönetim modeli
arayışını da içerecektir.

31

1960 askeri darbesi sonrasında, bürokrasinin siyaset üzerinde vesayet
kurmasını kurumsallaştırmak üzere kurgulanan mevcut sistem, parlamenter
sistem olarak takdim edilse de, parlamenter sistemin asgari demokratik
gereklerini karşılamaktan uzaktır.
Bu sistem, siyasetin sorun çözme kapasitesini zaafa uğratarak Türkiye’yi on
yıllarca koalisyon hükümetlerine mahkum etmiş, zayıf ve istikrarsız yönetimlere
mecbur kılmış, pek çok köklü siyasi ve ekonomik sorunun derinleşmesine yol
açmıştır.
Parlamenter sistemin normatif ilkelerine aykırı olarak mevcut sistem,
Cumhurbaşkanlığı makamına, vesayetçi aktörler adına hükümeti denetleme
misyonu biçmiş, Cumhurbaşkanı ile Başbakan arasındaki ilişkiyi etkin ve
eşgüdümlü bir yönetime imkan sağlayacak hukuki ve kurumsal dayanaklardan
yoksun bırakmıştır.
Hükümetlerimiz döneminde, hayata geçirilen demokratik reformlar,
vesayete karşı mücadelede elde edilen kazanımlar ve mecliste sağlanan güçlü
temsil sayesinde, mevcut sistemin zaafları dönemsel olarak aşılarak istikrarlı ve
etkin bir yönetim imkanı yakalanmıştır.
2007 Cumhurbaşkanlığı seçimlerinde ortaya çıkarılan anayasal kriz
sonrasında öncülük ettiğimiz anayasal düzenlemelerle, Cumhurbaşkanının
doğrudan halk tarafından seçilmesi sağlanarak, Cumhurbaşkanlığı makamı
vesayetçi misyondan arındırılmıştır.
Ancak, doğrudan halk tarafından seçilen Cumhurbaşkanı ile Başbakanın
siyasal sistem içindeki yetki ve görev paylaşımı, yeni bir düzenlemeyi zorunlu
kılmaktadır.
Son sekiz yıl boyunca, AK Parti siyasi vizyonunun öngördüğü birlikte
çalışma ahlakı ve millete hizmet şuuru sayesinde, Cumhurbaşkanları ile
Başbakanlar arasında uyumlu bir çalışma sağlanarak, mevcut sistemin kriz
üretme potansiyeli kontrol altında tutulmuş ve eski dönemlerde rastlanan siyasi
veya ekonomik krizlerin yaşanmasına izin verilmemiştir.
Ancak mevcut sistem, Cumhurbaşkanı ve Başbakanın farklı siyasi
geleneklerden gelmeleri durumunda, kriz üretme potansiyelini taşımaya devam
etmektedir.
AK Parti olarak, mevcut sistemin siyasi tarihimizdeki vesayetçi kurgusunu
da göz önünde bulundurarak, Cumhurbaşkanının doğrudan halk tarafından
seçilmesinin oluşturduğu bu yeni durumun yol açabileceği muhtemel yönetim
sorunlarının başkanlık sistemiyle aşılacağına inanıyoruz.
Nitekim uzunca bir süredir, savunduğumuz başkanlık sistemini, 2011
32

yılında kurulan TBMM Anayasa Uzlaşma Komisyonu’na partimizin önerisi olarak
da sunmuş bulunuyoruz.
Muhalefet partileri ise Cumhurbaşkanının doğrudan halk tarafından
seçilmesinin parlamenter sistemin işleyişinde yol açabileceği muhtemel
sıkıntıları çözmeye yönelik pozitif bir katkı sunup, ilkesel ve yapıcı bir tartışma
yürütmek yerine, meseleyi kişiler üzerinden tartışmayı tercih etmiştir.
Bu tutum, siyasetin ve kamuoyunun, etkin ve demokratik bir siyasal
sistemi hayata geçirme arayışını olumsuz etkilemiştir.
Ayrıca, başkanlık sistemi ile ilgili olarak yapılan tartışmalarda, güçlü
ekonomiye sahip bir çok demokratik ülkenin bu modelle yönetiliyor olduğu
gerçeği gözlerden kaçırılmaya çalışılmaktadır.
Bu çerçevede, tartışmayı kişiselleştirmeden, siyasal geleneğimizdeki
tecrübelerden de yararlanarak, yeni Türkiye vizyonumuza uygun bir sistem
arayışını sürdürmek ve çözüm bulmak zorundayız.
Hükümet modellerinin tartışılacağı zemin kuşkusuz demokratik bir
anayasal zemin olacaktır.
AK Parti olarak, demokratik bir perspektifle yapılandırıldığında,
parlamenter sistemle başkanlık sistemi arasında demokrasiye uyum açısından
bir fark bulunmadığı kanaatindeyiz. Nitekim her iki sistemin de olumlu
örneklerine rastlanabileceği gibi olumsuz örneklerine de rastlanabilir.
Ancak bir yandan vesayetçi bir şekilde kurgulanarak demokratik
doğasından koparılmış parlamenter sistemin yol açtığı siyasal istikrarsızlıklar, öte
yandan Yeni Türkiye vizyonumuzun ihtiyaç duyduğu etkin ve dinamik yönetim
dolayısıyla, başkanlık sisteminin daha uygun bir yönetim modeli olduğuna
inanıyoruz.
Yeni sistemde meşru siyasi otoriteye hesap vermeyen paralel yapılara
kesinlikle izin vermeyeceğiz.
Milletimizin teveccühüyle hazırlayacağımız özgürlükçü ve insan odaklı
yeni Anayasa ile seçimlerin istikrar üretebildiği, yasama ve yürütmenin
müstakil olarak etkin olduğu, demokratik denge ve kontrol mekanizmalarının
öngörüldüğü, toplumsal farklılıkların siyasal temsilinin sağlandığı, ademi
merkeziyetçi bir idare sisteminin güçlendirildiği, karar alma süreçlerinin
hızlandığı, her türlü vesayetin engellendiği yeni bir siyasal sisteme geçebiliriz.
Bu çerçevede öngördüğümüz başkanlık sistemi, Türkiye’nin AK Parti
iktidarında geçirdiği demokratik dönüşümü nihai sonucuna erdirerek, 2023 ve
sonrasına yönelik kalkınma hedeflerine ulaşmasını kolaylaştıracak bir çerçeveye
sahip olacaktır.
33

Bu unsurlarıyla başkanlık sisteminin, Türkiye’nin siyasal tecrübesine ve
gelecek vizyonuna daha uygun olduğuna inanıyoruz.
1.4. Adalet Sisteminde Dönüşüm
AK Parti olarak, adaleti mülkün ve meşruiyetin temeli, hukuk devletinin
esası olarak görüyoruz. Bizim için adalet, hukukun üstünlüğüne dayalı, herkesin
güven duyduğu, her türlü güç odağından bağımsız, tarafsız, vatandaş taleplerine
hızlı cevap verebilen bir yapıda olmalıdır.
Yargının, hukuk güvencesi oluşturması, uluslararası standartlarda
ve demokratik usullerle işlemesi temel prensibimizdir. Toplumsal düzenin
gerektirdiği ve ürettiği bir işlev olarak gördüğümüz yargı erkinin güven veren;
öngörülebilirliği sağlayan; ideoloji, siyasal tasavvur veya inanç dikte etmeyen ve
bunların etkisinde kalmayan bir çerçeveye kavuşması gerektiğine inanıyoruz.
Yargıya, sadece adaletin tesisini sağlayan ve temel hakların kullanımını
garanti altına alan bir kurum gözüyle bakmıyoruz. Hukukun sağladığı
öngörülebilirlik ortamında belirsizliğin azalacağını, üretim ve yatırım kararlarının
daha sağlıklı ve nitelikli bir şekilde alınacağını, böylece kalkınma sürecimizin
hızlanacağını düşünüyoruz.
a. Neler Yaptık
Son 13 yılda adalet sisteminde köklü iyileştirmeler yaptık, sorunları önemli
ölçüde azalttık.
Anayasada hak aramayı engelleyen hükümleri kaldırdık, vatandaşlarımızın
hak arama yollarını çoğalttık.
Sivillerin askeri mahkemelerde yargılanmasına son verdik.
Askeri Yargıtayın ve Askeri Yüksek İdare Mahkemesinin hukuk devletinin
gereklerine göre görev yapmasını anayasal kural haline getirdik.
Yüksek Askerî Şûranın ilişik kesme kararlarına, kamu görevlileri hakkında
uygulanan uyarma ve kınama cezalarına, hâkim ve savcılar hakkında HSYK’nın
verdiği meslekten ihraç kararlarına karşı mahkemeler nezdinde hak aramayı
yasaklayan hükümleri Anayasadan çıkardık.
Özel yargılama usullerine son verdik. Devlet Güvenlik Mahkemelerini, CMK
250’nci madde uyarınca kurulan Özel Yetkili Mahkemeleri, TMK 10’uncu madde
uyarınca oluşturulan Özel Yetkili Mahkemeleri kaldırdık.
Yargı bağımsızlığı ve tarafsızlığını güçlendirdik. Sadece Yüksek
Mahkemelerden gelen üyelerden oluşan HSYK’yı, geniş tabanlı olarak yeniden
yapılandırdık. İlk defa hakim ve savcıların, Kurula üye seçmesini sağladık.
34

Makul sürede ve daha nitelikli adalet hizmeti için yargı teşkilatını
güçlendirdik ve yenilikler getirdik. Hızlı ve adil yargılama için hakim, savcı ve
personel sayısını artırdık.
2002 yılında 9.349 olan hâkim ve savcı sayımızı, Eylül 2015 itibarıyla
14.782’ye ulaştırdık. Ceza infaz kurumlarında görev yapanlar hariç olmak üzere
personel sayımız, 2002 yılında 26.274 iken, bu sayıyı Eylül 2015 itibarıyla 58.284’e
yükselttik.
Makul sürede yargılanmanın temini için ilk derece mahkemelerinin sayısını
artırdık. 2002 yılında adli yargıda 3.581 olan mahkeme sayısını 2015’te 6.022’ye;
idari yargıda 146 olan mahkeme sayısını ise 206’ya yükselttik.
Makul sürede yargılama için yargıda zaman yönetimi çalışmasını başlattık.
Vatandaşlarımıza daha nitelikli hizmet sunulması için aile ve çocuk
mahkemeleri ile ceza infaz kurumları başta olmak üzere, adalet teşkilatında görev
yapan sosyolog, psikolog, sosyal çalışmacı ve pedagog gibi uzman personelin
sayısını artırdık.
Hakim, savcı ve personelin niteliğinin artırılması için eğitim faaliyetlerini
güçlendirdik. Türkiye Adalet Akademisini kurduk.
Yüksek mahkemeler ve ilk derece mahkemelerini güçlendirdik.
Daha hızlı yargılama için Yargıtay ve Danıştay’ın daire ve üye sayılarını
artırdık. Yüksek Mahkemeleri savcı, tetkik hakimi ve personel açısından
güçlendirdik.
Yargı öncesi çözüm yollarının güçlendirilmesi amacıyla hakemlik ve
arabuluculuk müesseselerini hayata geçirdik.
Sulh ceza mahkemelerini kaldırarak yerine kişi hürriyeti ve güvenliğiyle
doğrudan ilgili konulara müstakilen bakmakla görevli sulh ceza hâkimliklerini
kurduk. Böylece bazı AB ülkelerindeki “özgürlük hâkimliğini” ülkemize
kazandırarak, bireysel özgürlükleri güvence altına aldık.
Aile hukukundan kaynaklanan uyuşmazlıkların çözümü için kurumsal
yapımızı geliştirdik.
Daha nitelikli yargı hizmeti için ihtisaslaşmaya önem verdik. Ceza ve
hukuk mahkemeleri ile idare mahkemelerinde, ihtisaslaşmanın artmasına imkân
sağladık.
İlk derece mahkemeleri tarafından verilen kararların hukuki denetimi için
yeni başvuru yolları geliştirdik.

35

Ulusal Yargı Ağı Projesi (UYAP) ile yargılamayı geciktiren birçok nedeni
ortadan kaldırdık. UYAP’ın bulunmadığı dönemde; vatandaşlarımızın nüfus,
tapu, ticaret sicil kaydı gibi bilgi ve belgelere ulaşmak için yazışma ve cevapları
ayları bulurken, UYAP uygulaması ile vatandaşlarımız saniyeler içinde bu bilgi ve
kayıtlara ulaşabiliyor.
Adliyelerde hizmetler daktilolarla yerine getirilmekteyken, UYAP
kapsamında 2002 yılından itibaren adliyeleri bilgisayarlarla donattık ve tüm
hakimler ile savcılara dizüstü bilgisayar vererek çalışmalarını elektronik ortamda
yürütmelerini sağladık.
Vatandaşlarımız, haklarındaki adli işlemlerden SMS Bilgi Sistemi sayesinde
anında haberdar oluyorlar.
Sesli ve Görüntülü Bilişim Sistemi (SEGBİS) ile mahkemeleri, savcılıkları
ve ceza infaz kurumlarını ayrı bir video konferans ağıyla birbirine bağladık. Artık
uzaktan ifade alma yöntemi ile vatandaşlarımızın ifadesi, ceza infaz kurumundan
ya da başka yerdeki bir adliyeden alınabiliyor. Bu uygulama ile bir yandan yargı
hizmetlerini hızlandırdık, diğer yandan vatandaşlarımızın hayatını kolaylaştırdık.
Temel Kanunların tümünü yeniledik. Kapsamlı bir mevzuat reformunu
gerçekleştirdik. Türk Ceza Kanunu, Hukuk Usulü Muhakemeleri Kanunu,
Borçlar Kanunu, Ceza Muhakemeleri Usulü Kanunu ve Türk Ticaret Kanununu
değiştirdik.
Maddi durumu elverişli olmayanların adalet hizmetlerinden
yararlanmasının önündeki engelleri kaldırdık. Ceza soruşturma ya da davalarında
avukatı olmayan herkese istemi halinde avukat tayin edilmesini ve dava
masraflarından muaf tutulmasını sağladık.
İlk defa suç mağdurlarına da devlet tarafından avukat tayin edilmesi
uygulamasını getirdik.
Sabıka kayıtları ile ilgili mevzuatı değiştirerek vatandaşlarımızın işlerini
kolaylaştırdık. Cumhuriyet başsavcılıkları yanında, kaymakamlıkların da adli sicil
belgesi vermesi uygulamasını getirerek, vatandaşlarımızın adliye kapılarında sıra
beklemesini engelledik ve savcılık olmayan yerlerde vatandaşlarımızın işlerini
kolaylaştırdık.
Tutuklu ve hükümlülere yakınlarının ağır hastalığı veya ölümü halinde
mazeret izni hakkı tanıdık. Hükümlülere belirli sürelerle mahrem aile görüşmesi
imkânı sağlayan düzenlemeyi hayata geçirdik.
İcra-iflas dairelerinin modernleşmesini sağladık ve icra-iflas işlerinden
kaynaklanan mağduriyetlere son verdik.
Borçlu ve aynı çatı altında yaşayan aile bireyleri için lüzumlu eşyaların
36

haczini yasaklayarak, yıllardır yaşanan mağduriyetleri ortadan kaldırdık.
İcra dairelerine yapılacak ödemelerin tamamen banka eliyle yapılmasını
sağlayarak muhtemel usulsüzlüklerin önüne geçtik.
Vatandaşlarımızın mallarının sağlıklı biçimde muhafazasını sağlamak için
yeddiemin depolarına lisans zorunluluğu getirdik.
Haczedilen malların değerinin altında satılmaması ve bu suretle borçlu
ve alacaklının haklarının korunması için, ihalelere elektronik teklif verme imkânı
getirdik.
Ülkemizin dört bir yanına modern adalet sarayları inşa ettik. 2003 yılı
öncesine kadar adalet hizmetlerinin verildiği kapalı alan toplamı 570 bin
metrekareyken, yapımı tamamlanarak hizmete açılan 212 adalet sarayının
toplam kapalı alanı 3 milyon metrekareye ulaşmıştır. Her türlü teknik donanıma
sahip adalet saraylarına ön bürolar ve danışma masaları kurarak, adliyelerde
vatandaşlarımızın işlerini kolaylaştırdık.
Ceza infaz sisteminin modernizasyonunu tamamladık. Basit suçlardan
dolayı cezaevlerinde kalan birçok hükümlünün cezasını dışarıda çekmesi için
“denetimli serbestlik” uygulamasını hayata geçirdik.
Uluslararası standartlara uymayan cezaevlerini kapatıyoruz. Bu kapsamda,
13 yılda 244 cezaevini kapattık.
Açık ceza infaz kurumu sayısını artırdık.
Dünya genelinde ceza adaleti sisteminin önemli bir parametresi olarak
kabul edilen tutukluların cezaevlerinde kalanlara oranı, ülkemizde 2001 yılında
yüzde 54 iken bugün itibarıyla yüzde 15’e gerilemiştir. Avrupa Birliği’nde ise bu
oran yüzde 20’den fazladır.
b. Neler Yapacağız
Önümüzdeki dönemde, temel önceliklerimizden biri adalet sistemimizde
köklü düzenlemeler yaparak ileri standartlarda bir yapı oluşturmak olacaktır.
Yargıyı siyasal bir erk olarak değil, toplumsal düzenin gerektirdiği, ürettiği bir
işlev olarak görüyoruz. Yargı sistemimizi bu anlayışa göre ve iyi hazırlanmış bir
strateji çerçevesinde yeniden yapılandıracağız.
Siyasal ve ideolojik yargıdan ülkemizin çok zarar gördüğünün bilincinde
olan AK Parti, yargı bağımsızlığını ve tarafsızlığını, adalet taleplerine cevap
verebilme imkânının güvence altına alınmasının bir aracı olarak değerli
görmektedir. Bu kapsamda katılımcılığı, demokratik meşruiyeti ve şeffaflığı temel
esaslar olarak güçlendireceğiz.

37

İyi işleyen bir hukuk sistemi, sağlıklı bir demokratik siyaset için olduğu
kadar, temel hakların geliştirilmesi ve uygulanması için de vazgeçilmezdir. Hukuk
devleti, aynı zamanda nitelikli ve sürdürülebilir kalkınma için temel bir koşuldur.
Hukukun sağladığı güvenceler ve öngörülebilirlik, iş ve yatırım ortamının
geliştirilmesinde hayati bir öneme sahiptir.
Demokratik bir ülke olarak Türkiye, hukuk düzeniyle kendi yurttaşlarının
özgürlüklerini korumaya, uluslararası topluma güven vermeye, yerli ve yabancı
yatırımcılar için güvenli bir liman olmaya devam edecektir.
Mevzuatın bu niteliklere sahip olabilmesi için, demokratik usullerle
oluşturulmasını ve “özgürlük güvenlik dengesi”ne dikkat edilmesini
sağlayacağız. Bunun için Avrupa standartlarını dikkate alacağız.
İkincil düzenlemelerle oluşturulabilecek detayları, yasalardan ayıklayacak
ve mevzuat enflasyonuna son vereceğiz.
Yeni Yargı Reform Stratejisi Belgesini etkin bir biçimde uygulayarak hayata
geçireceğiz.
Yargıda etkinlik, hızlılık, hesap verebilirlik, ekonomiklik ve şeffaflığı
sağlayacağız. Anayasal değişikliklere bağlı olarak yüksek yargıda içtihat
düzeyinde dağınıklığı gidereceğiz. Bu çerçevede, askeri yargı disiplin
mahkemeleri çerçevesinde faaliyet gösterecektir.
Temyiz mahkemelerinin, alt derece mahkemeleri üzerindeki hukukilik
denetiminin ötesine taşan etkilerini azaltacağız ve temyizi, hukuki denetim ile
sınırlandıracağız.
Yargı üst yönetimi ile temyiz mahkemelerinin oluşumunda TBMM’nin
rolünü güçlendireceğiz, böylece yargının toplumsal meşruiyetini artıracağız.
Yüksek Mahkemeler, bölge adliye ve idare mahkemeleri ile ilk derece
mahkemelerinin faaliyet raporları hazırlayıp kamuoyuna duyurmalarını
sağlayacağız.
Yüksek mahkeme üyeliğini Avrupa örneklerine benzer şekilde makul
sürelerle sınırlayacağız.
İhtisas mahkemelerinin sayısını artıracağız. Ticaret ve iş mahkemesi gibi
bazı ihtisas mahkemelerinde meslekten olmayan hakimlerin de yer almasını
sağlayacağız.
HSYK’yı yeniden yapılandırarak Hakimler Yüksek Kurulu ve Savcılar
Yüksek Kurulunu kuracağız.
Yargı mensuplarının mesleki ahlak ve davranış kurallarını uluslararası
ölçütlere göre belirleyeceğiz.
38

Toplum yararına hukuk hizmetlerinin belirli kurallar çerçevesinde
uygulanmasına yönelik düzenlemeler yapacağız.
Hukuk eğitimini güçlendireceğiz. Bu kapsamda, hukuk fakültelerine giriş
şartları yeterli bilgiyi sağlayacak şekilde tasarlanacak, hukuk eğitimi içerik
itibarıyla teorik bilgi ile uygulama uyumunu sağlayacak, karşılaştırmalı örnekler
dikkate alınarak yeniden düzenlenecektir.
Adalet alanında meslek içi eğitimi, meslek hayatı boyunca ölçme ve
değerlendirmeyi mümkün kılacak şekilde düzenleyeceğiz. Yargı mensuplarının
alanlarında uluslararası gelişmeleri yakından takip etmelerini sağlayacak
çalışmaları daha da artıracağız.
Bilirkişilik müessesesini yeniden yapılandıracağız. Bilirkişilerin seçimi ve
görevlendirilmesine yönelik standartlar belirleyerek, sertifikalandırma sistemine
geçeceğiz.
Bilirkişilik kurumunu, geçim aracı bir meslek olmaktan çıkaracak, gerçek
işlevine uygun işlemesi için gerekli tedbirleri alacağız. Hakimlerin bilirkişiye
müracaatlarını uyuşmazlıkların hukuki mahiyeti dışında, tamamıyla teknik bir
meselenin vuzuha kavuşturulmasıyla sınırlandıracağız.
Hukukun tüm dallarında alternatif uyuşmazlık çözüm yollarına ağırlık
verecek, yargıya ulaşılabilirliği kolaylaştırmak amacıyla savunma hakkı ve adli
yardımı güçlendireceğiz.
Koruyucu ve önleyici hukuk yaklaşımını yaygınlaştırılacağız.
Bireysel başvurunun Anayasa Mahkemesine getirdiği aşırı iş yükünün,
mahkemenin işlevselliğine zarar verme ihtimali karşısında bu uygulamayı
gözden geçireceğiz.
Adalet sisteminde kadınlar, çocuklar ve engellilere yönelik kolaylaştırıcı
uygulamaları hayata geçireceğiz.
Mağdurlara, savunmasız gruplara ve adalete erişime yönelik uygulamalar
geliştireceğiz.
Ülke genelinde ideal yargılama sürelerinin belirlenmesini ve yargıda
zaman yönetiminin uygulanmasını sağlayacağız.
Vatandaşlarımızın daha kolay adalet hizmeti alabilmesi için birçok gelişmiş
ülkede uygulanan Hukuki Yardım (Himaye) Sigortası Sistemi geliştireceğiz.
Maddi durumu yeterli olmayanlar için adli yardım sisteminin imkânlarını
artıracak ve kalitesini geliştireceğiz.

39

Noterlik sistemini yeniden yapılandırarak, noterliklerden idarenin ve yargı
organlarının iş yükünün azaltılması için faydalanacağız.
Adalet sisteminin aile içi şiddet suçları konusundaki kapasitesini
güçlendireceğiz.
Adli ve idari yargıda istinaf mahkemelerinin faaliyete geçmesini
sağlayacağız.
Başta büyük şehirler olmak üzere adliye saraylarının inşasına devam
edeceğiz.
Ceza infaz sistemini mükerrer suçluluğu önleyecek şekilde etkili hâle
getireceğiz.
Ceza infaz kurumlarının standartlarını yükseltmeye devam edeceğiz.
Denetimli serbestlik sistemini daha etkin hale getirecek ve kamu-sivil toplum
işbirliğinin artırılmasını sağlayacağız.
Adalet istatistiklerine ilişkin kapasiteyi geliştirecek, istatistiklerin
uluslararası uygulamalarla uyumlu hale gelmesini ve sağlıklı istatistiklere dayalı
politika geliştirilmesini sağlayacağız.
Başta UYAP olmak üzere, yargıda bilişim hizmetlerinin daha da
etkinleştirilmesini sağlayacağız. Bu alanda ileri bir adım olarak başlattığımız Sesli
ve Görüntülü Bilişim Sistemini (SEGBİS) ülke geneline yaygınlaştıracağız.
Adli Tıp Kurumun kapasitesini geliştirileceğiz. Bu alandaki hizmetleri ülke
geneline yaygınlaştıracak, dosya ve raporların bekleme sürelerinin daha da
kısalmasını sağlayacağız. Ayrıca, Adli Bilimler Akademisini kurarak bu alandaki
ileri araştırmalara ve eğitimlere ortam hazırlayacağız.
Uluslararası adli yardımlaşma faaliyetlerini etkinleştirecek, bölgesel ve ikili
düzeyde adli işbirliğini geliştireceğiz.
1.5. Güvenlik
Bizim siyaset anlayışımız insanı, insan onurunu merkez kabul eder. Bu
onurun güvencesi ise özgürlük ve güvenlik dengesidir. Bunlar birbirini dışlayan
değil, birbirlerini bütünleyen kavramlardır.
Geçmişte kaygılar ve korkularla şekillenen devletin güvenliği yaklaşımını
vatandaşa güven temelinde yeniden ele alarak, devlet-toplum-fert ilişkisini
güçlendirecek bir yaklaşımı öne çıkardık.
AK Parti olarak güvenlik hizmetlerini, ileri bir demokrasi hedefine ulaşmak
amacıyla temel hak ve özgürlüklerin garanti altına alınabilmesi ve eksiksiz
40

bir biçimde kullanılabilmesi için ihtiyaç duyulan temel kamu hizmeti olarak
tanımlamaktayız.
İcraatlarımızda esas aldığımız özgürlük-güvenlik dengesiyle, özgürlüklerin
güven içinde ve hukukun üstünlüğü çerçevesinde yaşanmasına yönelik
prensibimizi hayata geçirmekteyiz.
a. Neler Yaptık 	
AK Parti iktidarlarımızla birlikte, güvenlik anlayışı değişmiştir.
İcraatlarımızda güvenliği, özgürlüklerin güven içinde yaşanmasının, milletin
demokratik iradesinin ve kamu düzeninin korunmasının bir imkânı olarak gördük.
Asayiş olaylarından terörle mücadeleye kadar her alanda, daha etkin ve
sonuç alıcı güvenlik politikalarını hayata geçirerek, hem ülkemizin güvenliğini
en üst düzeyde tesis etmenin, hem de toplumsal barışı ve huzuru geliştirmenin
gayreti içinde olduk.
Güvenlik hizmetini toplum desteğini içeren bir zihniyetle yeniden
tasarlayıp, hizmetlerin sunumunda insan odaklı bir yaklaşım benimsedik.
Mevzuatımızı bu yaklaşıma göre gözden geçirdik. Güvenlik kurumlarını
buna göre yeniden yapılandırdık.
TÜİK tarafından yapılan “Yaşam Memnuniyeti Araştırması” sonuçlarına
göre, kamu hizmetleri sıralamasında vatandaşlarımızın en fazla memnun olduğu
asayiş hizmetleri olmuş ve birinci sırada yer almıştır.
Terörle mücadele alanındaki politika ve strateji koordinasyonunu sağlamak
amacıyla Kamu Düzeni ve Güvenliği Müsteşarlığını kurduk.
Terör ve terörün finansmanıyla mücadele etmek üzere Terörizmin
Finansmanının Önlenmesi Hakkında Kanunu çıkardık.
AK Parti hükümetleri olarak, ulusal güvenliğimizi ve kamu düzenini tehdit
eden unsurlarla mücadele ettik, etmeye de devam ediyoruz.
Yakın zamanda demokrasimiz, devlet içinde paralel örgütlenmelerin
saldırılarıyla karşı karşıya kaldı. Bu süreçte, hukuk araçsallaştırıldı ve ideolojik
amaçlarla kullanılmak istendi. Yeni vesayet yapısı olarak da isimlendirilebilecek
bu girişimlere halkımızın büyük desteğiyle müsaade etmedik.
Kimden kaynaklanırsa kaynaklansın, hangi niyetle olursa olsun, devlet
otoritesinin parçalanmasına yönelik hiçbir faaliyete asla izin vermeyeceğiz.
Milletimizin iradesini, egemenliğini ve geleceğini kimsenin tekeline terk
etmeyeceğiz.

41

İster paralel yapı, ister başka adlar altında bu kutlu yürüyüşü durdurmak
isteyenlerin karşısında AK Parti kadroları, kararlılıkla durmaya devam edecektir.
Eski vesayetler ile nasıl mücadele ettiysek, yeni vesayet girişimleriyle de
Milletimizin sağduyusu ve desteğiyle mücadelemizi sürdüreceğiz.
Uluslararası bağlantıları da değerlendirildiğinde, bu unsurlar sadece
hükümetimize yönelmiş bir tehdit olarak değil, devletin varlığına kast eden,
onun yapısını çökertmeyi hedefleyen bir ulusal güvenlik sorununa dönüşmüştür.
Bu tehdit karşısında, kararlı ve dirayetli duracağımız konusunda hiçbir
vatandaşımızın şüphesi olmasın.
Ulusal güvenliğimiz açısından önem arz eden istihbarat hizmetlerine
yönelik olarak, gelişmiş demokrasilerdeki uygulamalara benzer şekilde, Güvenlik
ve İstihbarat Komisyonunu kurarak Meclis denetimine açtık.
Güvenlik birimlerimizin imkân ve kabiliyetlerini geliştirdik, ihtiyaçlarını
azami seviyede karşıladık.
Kent Güvenliği Yönetim Sistemlerini il merkezlerinde ve büyükşehir
belediyeleri dışında 225 ilçe merkezinde tamamladık.
81 ilimizi ve turizm bölgelerimiz başta olmak üzere büyük ilçelerimizi suçu
önleme ve aydınlatmada büyük katkı sağlayan MOBESE sistemine kavuşturduk.
Suç ve olay aydınlatmada en ileri teknolojik imkânlara sahip modern
kriminal laboratuvarları kurduk.
Birden fazla olan acil çağrı numaralarının, tek numara (112) altında
toplanmasını amaçlayan Acil Çağrı Merkezleri Projesini başlattık ve mevcut
durumda 12 ilde faaliyete geçirdik.
Suçları işlenmeden önce önleyebilmek amacıyla önleyici kolluk
hizmetlerine büyük önem ve öncelik verdik.
Geliştirilen ileri teknoloji ve uzmanlık sayesinde, işlenen suçları ve olayları
aydınlatmada en başarılı ülkelerden biri haline geldik.
Geçmişte “faili meçhul” konusunda suçlanan ülkelerden biri olan
Türkiye’yi, iktidarımız döneminde eleştirilen değil, övülen bir sicile kavuşturduk.
Siber suçlarla mücadele için eylem planı hazırladık ve Emniyet Genel
Müdürlüğümüz bünyesinde özel bir birim kurduk.
Toplum Destekli Polislik uygulamasını hayata geçirerek, polisimizin
vatandaşlarımızla daha yakın ilişki içinde olmasını, polise duyulan güvenin
artmasını, polis-halk yardımlaşmasını sağladık.

42

Toplumun huzurunu bozan, korku ve endişeye neden olan suçların başında
gelen asayiş suçları ile mücadele için özel ekipler oluşturduk.
Terör, uyuşturucu, kaçakçılık ve örgütlü suçlarla mücadele alanında önemli
gelişmeler sağladık. Emniyet Genel Müdürlüğü bünyesinde uyuşturucuyla
daha etkin mücadele yapabilmek amacıyla Narkotik Daire Başkanlığını kurduk.
Özellikle okul çevrelerinde NARKOTİM’ler oluşturduk.
Güvenlik görevlilerinin uzmanlaşmasını sağlayacak eğitimlere
ağırlık verdik. Sınır güvenliği alanında çalışan birimlerimizin idari ve teknik
kapasitelerini arttırmaya yönelik projeler yürüttük.
Uyguladığımız politikalar ve gerçekleştirdiğimiz icraatlarla Türkiye’nin
güvenlik ve asayiş bakımından, Avrupa’nın suç oranı en düşük ülkeleri arasında
yer almasını sağladık. Ülkemiz bugün, suç aydınlatma oranları açısından da
Avrupa’nın önde gelen ülkeleri arasındadır.
b. Neler Yapacağız
AK Parti olarak, güvenlik ve asayiş ortamını bozarak, vatandaşlarımızın
anayasal hakkı olan özgürlüklerini yaşaması açısından baskı ve tehdit
oluşturabilecek bütün yapıların üzerine kararlılıkla ve ödün vermeden gitmeye
devam edeceğiz.
Uluslararası ve bölgesel teröre destek veren çevre ve odaklarla,
bugüne kadar olduğu gibi bundan sonra da kararlılıkla mücadele edeceğiz.
Coğrafyamızda hangi nedene dayanırsa dayansın ve kimden gelirse gelsin
terörün karşısındaki ilkeli duruşumuzu sürdüreceğiz.
Bu duruş ve mücadelemizde hukukun üstünlüğünü temel alacak; güvenlik
hizmetlerini şeffaflık, katılımcılık ve hesap verebilirliği artıracak mekanizmalarla
daha fazla destekleyecek, vatandaşlarımızın güvenlik birimlerine olan güvenini
daha da pekiştireceğiz.
Bu bağlamda, toplumun bütün kesimlerini kucaklayan, özellikle kadın,
çocuk, engelli ve yaşlı vatandaşlarımızın güvenlik hizmetlerine erişimini
kolaylaştıran politikalarımızı uygulamaya devam edeceğiz.
Önümüzdeki dönemde de terörizm, örgütlü suçlar, siber suçlar, narkotik
suçlar ve kaçakçılıkla mücadelede ulusal ve uluslararası kuruluşlar arasındaki
işbirliğini güçlendirecek, bugüne kadar olduğu gibi bundan sonra da bu suçlarla
ilgili kararlı mücadelemizi devam ettireceğiz.
Uyuşturucu ile mücadeleye yönelik güvenlik önlemlerini artıracak,
bu alandaki suç örgütlerinin üzerine kararlılıkla gitmeye devam edeceğiz.
Bu kapsamda, uyuşturucu maddelerin yasadışı imal, ticaret ve kullanımıyla
mücadelede personel ve teknik kapasitemizi güçlendireceğiz.
43

Uyuşturucu ile mücadelede faaliyet gösteren kuruluşlar arasındaki
koordinasyonu geliştirecek, çevre ülkelerle ve uluslararası alandaki işbirliğini
artıracağız.
Önleyici ve koruyucu güvenlik hizmetlerine öncelik verecek ve risk
yönetimine geçeceğiz.
Önümüzdeki dönemde de vatandaşla kolluk güçleri arasındaki ilişki güven
esasına dayalı olacaktır. Toplum destekli kolluk yaklaşımını güçlendireceğiz.
Kolluk teşkilatlarının fonksiyonlarını gözden geçirecek, sivil bir anlayışla
yeniden yapılandıracağız. Bu kapsamda, Jandarma Teşkilatının İçişleri Bakanlığı
ile bağını güçlendirerek kolluk hizmetlerinin bütüncül bir anlayış içerisinde
yürütülmesini temin edeceğiz.
Güvenliğin bir kamu hizmeti olduğu bilinciyle, güvenlik personelimizin
vatandaşlarımıza karşı iyi muamelede bulunması amacıyla gerekli ortamı
oluşturacak, bu amaca dönük olarak hizmet içi eğitime ağırlık vereceğiz.
Sınırlarımızın korunmasından sorumlu olacak yeni, profesyonel bir sınır
kolluğu teşkilatının kurulmasını sağlayacağız.
Güvenlik hizmetleri alanındaki personelimizin nitelik ve nicelik bakımından
geliştirilmesi ve profesyonelleşmesini sağlayacak her türlü tedbiri almaya
kararlıyız.
Emniyet teşkilatına personel yetiştiren kurumları yapılandıracak ve eğitim
yöntemini yeniden düzenleyeceğiz.
Özel güvenlik personelinin eğitimini geliştirerek niteliğini yükseltecek,
görev ve yetkilerini gözden geçirecek ve denetimine daha da ağırlık vereceğiz.
Kayıp çocuk bulma konusundaki Kayıp Alarmı, Uluslararası Polis Eğitim
Merkezi (UPEM), Türkiye’nin Doğu Sınırlarında Mayın Temizlenmesi Projesi ve
Geri Gönderme Merkezleri Yapımı projelerini gerçekleştireceğiz.
Acil Çağrı Merkezlerini ülke geneline yaygınlaştıracağız.
1.6. Yönetişim
AK Parti olarak, yöneten ve yönetilen arasında keskin bir ayrımın
yapılmasına karşı olduk. Bunun yerine birlikte sorunları tanımlama, birlikte
çözümler arama gayreti içerisinde olduk. Halkımıza kurallar dayatma yerine halka
hizmet yolunda hayatı kolaylaştırıcı adımlar atmayı esas aldık. Daha az maliyetle,
daha fazla hizmet üretme prensibinden hareket ettik. Kaynaklarımızı israf
etmeden, halkımızın ihtiyaçlarını ve taleplerini karşılamaya çalıştık.

44

Sorunlara halkın içerisinden bakan ve çözüm üreten, halktan aldığı yetki
ve güçle halkın taleplerine dayalı bir hizmet anlayışını benimsedik. Bu anlayışla,
kamu hizmetlerini vatandaşlarımızın hayatını kolaylaştırmayı, temel kamu
hizmetlerine rahatça erişimini sağlamayı kamu yönetiminin ana misyonu olarak
görüyoruz.
İnsan odaklı yönetim tarzını benimsemiş olan AK Parti iktidarları olarak,
hizmet yarışı anlayışımızı sürdürmeyi ve çıtayı sürekli yükseltmeye devam
ederek, vatandaşımıza daha kaliteli hizmet sunmayı bir borç olarak biliyoruz. Bu
anlayışla, kamu yönetimimizi ve kamu çalışanlarımızı çağdaş yöntemlerle sürekli
geliştirmekte ve yenilikçi uygulamalarla etkinliğini artırmaktayız.
AK Parti olarak kamu yönetimini sürekli iyileştirilme gerektiren bir
alan olarak görüyoruz. Şartların ve anlayışların değişimi içinde, yenilikçi ve
insan onurunu esas alan bir yaklaşımı benimsiyoruz. Bürokratik atalet ve
rutinleşmeye karşı katılımcı bir anlayış içerisinde, yönetim anlayışımızı, yapımızı
ve uygulamalarımızı gözden geçiriyoruz. Vatandaşımızın gözetimi altında siyasi
sahiplenme ile iş ve yaşam kalitemizi sürekli bir şekilde artırmaya kararlıyız.
Kamu yönetimi, ülkemizin toplam kalitesi bakımında kritik öneme
sahiptir. İyi işleyen, şeffaf ve hesap verme sorumluluğu olan kamu yönetimi,
aynı zamanda ekonominin ve sivil toplumun da elverişli bir ortamda gelişimini
kolaylaştırır. Önümüzdeki dönem, her alanda olduğu gibi, yönetim alanında da
kalitenin ön plana çıktığı bir dönem olacaktır. Zihniyet, strateji ve organizasyon
silsilesi içerisinde yeniden yapılanacak olan kamu yönetimi, temel alanlarda
kalite standartlarının oluşumunu ve geliştirilmesini de destekleyecektir.
a. Neler Yaptık
13 yıllık iktidarımızda “devlet, millete hizmet etmek için vardır” ilkesinden
hareketle demokratik yönetişim uygulamalarını hayata geçirdik.
Stratejik yönetimin temel üç unsuru olan stratejik plan, performans
programı ve faaliyet raporlarının kamu kurumlarında yaygınlaştırılmasını ve
kamuoyuyla paylaşılmasını sağladık.
Sayıştay’ın denetim alanını genişlettik, Başbakanlık Yüksek Denetleme
Kurulunu Sayıştay’a devrederek denetimdeki çift başlılığı giderdik.
Kamu Denetçiliği Kurumuyla, idarenin daha iyi işlemesi ve idari yargının iş
yükünün azaltılması hususunda önemli bir adım attık.
Kamu kurumlarında yönetim kalitesini arttırmak amacıyla iç denetçi
istihdamını yaygınlaştırmaktayız.
Kamuda etkinlik ve verimliliği sağlamak, vatandaşlarımızın hayatını
kolaylaştırmak amacıyla merkez ile yerel yönetimlerin ilişkilerini düzenledik. Bu
45

kapsamda; Belediye, Büyükşehir Belediyesi, İl Özel İdaresi, Mahalli İdare Birlikleri
Kanunlarını uygulamaya koyduk. Yerel yönetimleri güçlendirdik.
Yerel yönetimlere ayrılacak payların oranları ve dağıtım esaslarını
değiştirdik. Nüfus kriterinin yanı sıra gelişmişlik endeksi ile özel idareler için
illerin yüzölçümü, köy sayısı, kırsal alan nüfusu gibi yeni kriterler geliştirerek,
hizmet alanı ve ihtiyacı yüksek yörelere daha fazla kaynak aktarılmasını mümkün
hale getirdik.
Büyükşehirler dâhilindeki ilk kademe belediyelerinin tüzel kişiliğine son
vererek, belediye sayısını azalttık.
14 yeni Büyükşehir Belediyesi kurduk ve mevcut büyükşehir
belediyelerinin sınırını il mülki sınırı olarak genişlettik. Hizmetleri tek merkezden
yürüterek, ölçek ekonomisine geçişi sağladık. Hizmetlerde etkinlik, koordinasyon
ve kalitenin artırılmasının önünü açtık.
Kamu idarelerinin hizmet sunumu için vatandaşlarımızdan istediği
belgelerde sadeleştirmeye giderek, birçok bilgi için beyan esasını getirdik.
e-Devlet hizmetleriyle, vatandaşlar ve girişimciler tarafından sıklıkla
kullanılan pek çok kamu hizmetini, elektronik ortamda sunarak, bu kesimler
üzerindeki mali ve idari yükleri azalttık. Şeffaf, hesap verebilir ve katılımcı bir
kamu yönetimi oluşturulması sürecinde önemli ilerleme kaydettik.
Ulusal Yargı Ağı Projesini (UYAP) hayata geçirerek, adliye, nüfus, tapu
ve kolluk kuvvetleri gibi birçok kurumu elektronik ağlarla birbirine bağladık.
Çok önemli tasarruflar sağlayan bu uygulamayla yargılamayı hızlandırdık;
vatandaşlarımızın ve avukatların dava açma, dilekçe verme, harç yatırma gibi
işlemlerini elektronik ortamda yapabilmesine imkân tanımış olduk.
Merkezi Nüfus İdaresi Sistemini (MERNİS) hayata geçirerek,
vatandaşlarımızın nüfus kayıt örnekleri ve nüfus cüzdanlarını, ikamet ettikleri
nüfus idarelerinden anında alabilmesine imkân sağladık.
Adres Kayıt Sistemiyle (AKS) vatandaşlarımızın adres bilgilerinin
elektronik ortamda güncel olarak tutulmasını sağladık. Adres konusundaki
dağınıklığa son verdik.
Geçmişte sağlıklı olmayan bir şekilde, yüksek maliyetlerle ve
vatandaşımızın özgürlüklerini kısıtlayarak yapılan nüfus sayımlarını modern bir
anlayışla dönüştürdük. Artık her yılın sonunda nüfusumuzun büyüklüğünü ve
temel bazı parametrelerini adrese dayalı bir sistemle ölçebilen hale geldik.
MERNİS ve AKS üzerindeki bilgilerin ilgili kurumlarla paylaşılması
amacıyla Kimlik Paylaşım Sistemi oluşturarak pek çok kamu hizmeti için belge
talep edilmeden işlemlerin geçekleştirilmesini sağladık.
46

Yeni şirket kaydı ve ticaret sicili işlemlerinin elektronik ortamda
gerçekleştirilmesine olanak tanıyan Merkezi Sicil Kayıt Sistemini (MERSİS)
oluşturduk. Ticaret sicili kayıtlarının elektronik ortama aktarılmasını sağladık.
Kurduğumuz Tapu ve Kadastro Bilgi Sistemiyle (TAKBİS) güvenilir arazi
bilgilerinin teminini; tapu kayıtlarının ve kadastro haritalarının sayısal ortama
aktarılmasını sağladık. Oluşturulan veri tabanını, ilgili kamu kurumlarının
hizmetine sunduk.
Kamu hizmetlerine erişimde kimlik doğrulama ve yetkilendirme amacıyla
kullanılacak olan T.C. Kimlik Kartı Projemizi, son aşama olan kart dağıtımı
aşamasına getirdik.
Kamu hizmetlerinin tek noktadan ve farklı kanallardan entegre sunumunu
hedefleyen e-Devlet Kapısını 22 kamu hizmetiyle faaliyete geçirdik. 2015 yılı
Eylül ayı itibarıyla 197 kamu kurumunun 1.300 hizmeti, Kapıya entegre edilmiş
ve yaklaşık 24,2 milyon kayıtlı kullanıcı sayısına ulaşılmıştır. 18 yaş altındaki
gençlere e-devlet hizmetlerinden yararlanama imkânı getirdik.
Kamuda kurum içi ve kurum dışı yazışma süreçlerinin standartlaştırılarak
zaman ve kaynak tasarrufu sağlanması için elektronik belge yönetim sistemi
uygulamalarını yaygınlaştırmaktayız.
Kamu kurumları arasındaki resmi yazışmaların elektronik ortamda
yürütülmesini sağlayacak e-Yazışma Projesi hazırlıkları çerçevesinde,
pilot uygulamayı tamamladık ve e-Yazışmanın tüm kamu kuruluşlarına
yaygınlaştırılması aşamasına geçilmesini sağladık.
Elektronik Kamu Alımları Platformu (EKAP) sayesinde sisteme kayıtlı
gerçek ve tüzel kişilere, ihale dokümanlarını e-imza kullanarak indirebilme;
idarelere ise, ihale dokümanlarını elektronik ortamda hazırlama ve bilgi amaçlı
bazı sorgulamaları yapabilme imkânını sağladık.
Sağlık hizmetlerinin daha etkin ve verimli bir şekilde sunulması amacıyla
Sağlık.NET sistemini faaliyete geçirdik.
Vatandaşlarımızın, Alo182 hattından veya web üzerinden istedikleri
hastane ve hekimden randevu alabilmelerine imkân tanıyan Merkezi Hastane
Randevu Sistemini hayata geçirdik.
Türkiye’de genel sağlık sigortası ile sağlık tesisleri arasında, fatura bilgisini
elektronik olarak toplamak ve hizmet bedellerinin ödenmesini gerçekleştirmek
için MEDULA sistemini oluşturduk.
Veli ve öğrencilere alternatif kanallar aracılığı ile bilgilendirme yapılmasını
sağlayan e-Okul Projesini uygulamaya koyduk.

47

Burs, kredi ve yurt başvurularının tek noktadan çevrimiçi ortamda
alınabilmesi ve sonuçlarının açıklanmasını sağladık.
Türkiye’de faaliyet gösteren firmaların faturalarının sanal ortamda
Gelir İdaresi Başkanlığına transfer edebilmesini sağlayan Elektronik Fatura
Kayıt Sistemini hayata geçirdik. Elektronik Defter Uygulamasını ise kullanım
aşamasına getirdik.
Bütün bu uygulamalarımız sonucunda, AB tarafından 2013 yılında
yayımlanan e-Devlet Kıyaslama Raporunda ülkemiz, “e-devlet hizmetleri
olgunluk” ve “çevrimiçi hizmetlerin sunumunda kullanım kolaylığı”
göstergelerinde AB27+ ortalamasının üzerinde yer almıştır.
TÜİK Yaşam Memnuniyeti Araştırması sonuçlarına göre e-devlet
hizmetlerimizden memnuniyet oranı yüzde 95,7’dir.
b. Neler Yapacağız
Önümüzdeki dönemde de kamu hizmetlerinin adil, etkili ve verimli, süratli
ve kaliteli sunumunu sağlayacak şekilde merkezi birimleri daha küçük ama daha
etkin bir yapıya dönüştüreceğiz ve performanslarını artıracağız.
Kamu yönetimi reformunu etkili bir şekilde hayata geçirmeye ve
koordinasyonu güçlendirmeye yönelik olarak bir Başbakan Yardımcısı
koordinatörlüğünde “reform görev gücü” oluşturacağız.
AB Muktesebatı ve Uluslararası normlar esas alınmak suretiyle Kamu Mali
Yönetim ve Kontrol Sisteminde yeni düzenlemeler yapılacaktır. Bu çerçevede;
•	İç kontrol ve iç denetim sistemine ilişkin görev, yetki ve sorumlulukların
yeniden belirlenmesi suretiyle kamu mali yönetim sisteminin güçlendirilmesi,
•	Ön mali kontrolün yeniden tanımlanması suretiyle harcamaların etkin
kontrolünün sağlanması,
•	Tüm kamu kurumlarının stratejik plan, performans programı, faaliyet
raporu, iç kontrol, iç denetim, harcama yetkililiği ve muhasebe sistemine
ilişkin yetki ve sorumluluk verilmesi suretiyle kamu mali yönetim sisteminin
yeknesaklığı sağlanacaktır.
Kamu kurum ve kuruluşlarımızdan izin alma, görüş sorma gibi süreçleri
kısaltacağız. Kamu kurum ve kuruluşlarının kendi aralarındaki iş ve işlemlerini
daha etkin ve hızlı sonuçlandırmalarını sağlayacak tedbirler alacağız.
Kamu kurumlarının uyması gereken temel ilkeleri bir bütün olarak ortaya
koyacağız. Katılımcılık, şeffaflık, hesap verebilirlik, etkililik, hizmetlerin sonucuna
odaklılık, bürokratik işlemlerde sadelik, bilgi teknolojilerinden yararlanma gibi
ilkelerin uygulama etkinliğini artıracağız.

48

Kamu kurumlarında stratejik düşünme boyutunu daha da güçlendirecek,
kaynak kullanımında stratejik planları esas alan yaklaşımı öne çıkaracağız.
Kamu idaresini vatandaşlarımızın ihtiyacı olan hizmetlere odaklı, dış
çevreye açık, rekabetin ve bilgi toplumunun gereklerine uygun hale getireceğiz.
Ülkemizde ve küresel düzeyde gelişmeler ile modern kamu yönetimi
anlayışı çerçevesindeki yenilikleri takip ederek, kamu idarelerinin mevcut
yapısını görev, yetki ve işlevleri açısından gözden geçirmeye devam edeceğiz.
Bu alandaki mükerrerliklerin giderilmesine yönelik kurumsal düzenlemeler
yapacağız.
Merkezî idarenin politika belirleme, standart geliştirme ve denetim
birimlerini güçlendireceğiz ve stratejik düzeyde etkinliğini artıracağız. Taşra
teşkilatlarının ve mahallî idarelerin de insan kaynaklarının geliştirilmesine paralel
olarak, operasyonel düzeyde esnekliklerini ve mali kaynaklarını genişletmeye
devam edeceğiz.
Avrupa Yerel Yönetimler Şartı’yla uyumlu olarak merkezi idare ve yerel
yönetimler arasındaki ilişkileri yeniden düzenleyeceğiz. Ayrıca yerelleşmeyi,
yerel yönetimlerin güçlendirilmesini ve suiistimallerin önüne geçmek üzere etkin
bir denetimi esas alan bir yasal düzenlemeyi hayata geçireceğiz.
Ölçek ekonomisinin hizmetlerin sunumunda etkinliği sağlamada önemini
dikkate alarak, hizmet birimlerimizin uygun ölçeklerde organize edilmesine
yönelik çalışmalar yapacağız.
Merkezi Yönetim ve Mahalli idarelerin sundukları hizmetler için ülke
çapında asgari hizmet standartları belirleyerek; standartlara uygunluk denetimini
merkezi idare eliyle yapacağız.
Devlet personel rejimimizi etkinleştirecek, kamuda insan gücü planlaması
yapacağız.
Nispeten geri kalmış yörelerimizde yeterli ve nitelikli personel istihdamına
yönelik tedbirler geliştireceğiz.
Mevcut ve geliştireceğimiz yeni mekanizmalarla vatandaş denetimini
güçlendireceğiz.
Kamu idarelerindeki iç denetim ve performans esaslı dış denetimi
güçlendireceğiz.
Kamuda Düzenleyici Etki Analizi uygulamasını güçlü bir biçimde devreye
sokacak ve takipçisi olacağız.
Stratejik yönetim konusunda bakanlıklar arasında koordinasyonu
güçlendireceğiz. Stratejik yönetimin yönetsel boyutunun göz ardı edilmemesi
49

için, idarelerde genellikle mali yönetim uzmanları eliyle uygulanmaya çalışılan
sürece, stratejik yönetim uzmanlığını dahil edeceğiz.
Kamu kurumlarının dış temsilciklerinin rasyonelleştirilmesine yönelik
çalışma yürüteceğiz.
Üst yöneticiler başta olmak üzere kamu personelinin gelişimine yönelik
etkin eğitim programları uygulayacağız.
e-Devlet çalışmalarının kurumlar üstü ve kurumlar arası düzeyde güçlü
ve etkin bir koordinasyon içerisinde yürütülmesini sağlayacak yönetim ve
organizasyon yapısını oluşturacağız.
Dijital Türkiye Projesini hayata geçirerek vatandaşlarımızın kamu kurum ve
kuruluşlarına gitmeden tüm iş ve işlemlerini sanal ortamda sonuçlandırılmasını
sağlayacağız.
2015 yılı başında uygulamaya giren Bilgi Toplumu Stratejimiz
çerçevesinde, e-Devlet Stratejisi ve Eylem Planını hazırlayarak, uygulamanın
izlenmesi ve değerlendirilmesi için gerekli mekanizmayı oluşturacağız.
Yerel yönetim hizmetlerinin elektronik ortamda, ortak norm ve
standartlarda sunulmasını sağlayacak ve e-Devlet Kapısına entegre edilen yerel
yönetim hizmetlerinin sayısını artıracağız.
e-Devlet hizmet sunumunda ihtiyaç duyulan temel bilgi sistemleri ile
ortak altyapılardan Mekânsal Adres Kayıt Sistemi (MAKS), Ulusal Coğrafi Bilgi
Sistemi Altyapısı, Kamu Güvenli Ağı, Kamu Entegre Veri Merkezi projelerini
gerçekleştirileceğiz.
Yerel yönetimler de dâhil olmak üzere kamu kurumlarının, e-devlet
hizmetleri sunumu amacıyla, dönemsel bilişim stratejilerini hazırlamalarını
sağlayacağız.
Yeni girişimlerin oluşması, şeffaf kamu yönetimi anlayışına katkı
sağlanması ve daha fazla bilimsel çalışma yapılmasına imkân tanınması
amacıyla, kamu kurum ve kuruluşlarının topladıkları ve ürettikleri verilerin, bilgi
güvenliği tedbirlerini almak suretiyle, paylaşımını sağlayacağız.
e-Devlet uygulama ve hizmetlerinin geliştirilmesine ve e-Devlet Kapısına
taşınmasına devam edeceğiz. Vatandaşlarımızın kamu kurum ve kuruluşlarına
başvurmalarını mümkün olduğunca e-devlet üzerinden gerçekleştirmelerini
sağlayacağız.
Türkiye Coğrafi Bilgi Stratejisi ve Eylem Planını hazırlayacağız.
T.C. Kimlik Kartının tüm vatandaşlarımıza dağıtımını tamamlayacak ve
50

e-devlet hizmetlerinde yaygın kullanımını sağlayacağız.
Kent hizmetlerinin hızlı, sağlıklı ve ekonomik olarak sürdürülebilir bir
şekilde verilebilmesi için entegre kent yönetimi bilgi sistemini kuracağız. Akıllı
kentler oluşturacağız.
Elektronik kamu hizmetlerini, kullanıcılara farklı platformlardan, birlikte
işler ve bütünleşik bir yapıda sunulmasını ve vatandaşlarımızdan mükerrer bilgi
talep edilmemesini sağlayacağız.
Kamu veri merkezlerinin bütünleştirilmesi ve etkin hizmet verilmesi
amacıyla Kamu Bulutu Projesini hayata geçireceğiz.
Kamuda büyük veri uygulamalarını hayata geçireceğiz.
Kamu yönetiminde BİT destekli katılımcılık uygulamalarını geliştirecek,
Başbakanlık BİMER’i katılımcı yönetim mekanizmasının bir unsuru olacak şekilde
yeniden yapılandıracağız.
Kamu idarelerinde politika oluşturma ve uygulama süreçlerinde kalitenin
artırılması, sağlıklı istatistiklerle yakından bağlantılıdır.
Ekonomik ve sosyal politikalara temel oluşturmasının yanı sıra, demokratik
bir toplumda hesap verebilirliğin de zeminini oluşturan istatistik alanında daha
ileri adımlar atmaya devam edeceğiz.
Öncelikli dönüşüm programı olarak hazırladığımız “İstatistiki Bilgi
Altyapısını Geliştirme Programımız”la paylaşımcı, güvenilir istatistiklerin
kalitesinin ve sayısının artırılması, ulusal ve uluslararası ihtiyaçlar doğrultusunda
üretilmesi gereken istatistik yelpazesinin genişletilmesi ve idari kayıtların sağlıklı
bir şekilde tutulmasını amaçlamaktayız. Programla;
Ulusal ve uluslararası kullanıcıların ihtiyaç ve önceliklerini dikkate alarak
uluslararası standartlara uygun şekilde üretilebilecek istatistikleri belirleyeceğiz.
TÜİK ve diğer kurum ve kuruluşlarca yayınlanan tüm istatistikleri tek bir
çatı altında toplayan bir internet portalı kurarak işlerliği sağlayacağız.
Uluslararası veri gönderim sistemini kuracak; veri gönderiminin bu sistem
üzerinden yapılmasını sağlayacağız.
Kurumların tuttukları idari kayıtların envanterini çıkaracak; Ulusal Kayıt
Sistemine (UKS) dâhil edilecek idari kayıtları tespit edeceğiz.
Resmi istatistik üretim sürecinde yer alan kurum ve kuruluşların idari
kayıtlarının istatistik üretiminde kullanılmak üzere TÜİK’in kullanımına açılması
sağlayacağız.
51

Kurumlarda istatistiki analiz yapabilecek birimler kuracağız.
İstatistik üretim sürecinde kullanılan değişkenleri standart hale getireceğiz.
Ulusal kayıt sistemi standardının kurumların veri altyapılarında kullanımını
sağlayacağız.
1.7. Şeffaflık
Adalet ve Kalkınma Partisi olarak şeffaflığı, demokratik bir ortamda
yönetimlerin hesap verme sorumluluğu açısından vazgeçilmez önemde
görüyoruz. Şeffaflık, adalet için olduğu kadar verimlilik için de gereklidir.
Şeffaflık, kamu kaynak, imkân ve uygulamalarının kişisel menfaatler için
kullanılmaması ve haksız rekabetin önlenmesi bakımından da önemli bir işleve
sahiptir.
Yönetimde kalitenin geliştirilmesinde şeffaflık temel bir belirleyicidir.
AK Parti olarak, devletin gerçek ve tek sahibi olarak gördüğümüz
vatandaşlarımız adına yürüttüğümüz tüm işlerin şeffaf, katılımcı ve hesap
verebilir bir biçimde gerçekleşmesi temel şiarımızdır.
Bu şiarla, vatandaşlarımızın ihtiyaç ve taleplerine dayalı; başarılı, şeffaf
bir yönetimin esasının adalet temelli olduğunu biliyoruz. Kamu yönetimindeki
politika ve uygulamalarımızda yolsuzlukla mücadeledeki kararlılığımız bu temele
dayanmaktadır. Halkımızı gerektiğinde en üst siyasi ve bürokratik düzeyde
bilgilendirmeyi ve onlara hesap vermeyi demokratik hukuk devleti anlayışımızın
bir parçası olarak görüyoruz.
a. Neler Yaptık
AK Parti olarak kurulduğumuz günden bu yana 3 temel alanda mücadeleyi
şiar edindik. Bunlar 3Y olarak da isimlendirdiğimiz yasaklar, yoksulluk ve
yolsuzluktur.
Yolsuzlukla ilgili mücadelenin hesap verilebilir bir bütçeden başladığını
söyledik. Hem bütçeyi büyüttük hem de yaptığımız bütçenin ve kullandığımız
kaynakların hesabını halkımıza verdik. Şeffaflığı Partimizden başlatarak, bütün
gelirlerimizi ve giderlerimizi örnek olacak bir şekilde vatandaşlarımızla paylaştık.
Kamu Mali Yönetimi ve Kontrol Kanununu yasalaştırıp uygulamaya
koyduk. Her bir harcamanın yapıldığı kamu birimlerine sorumluluk verdik ve
harcamaların denetimlerini etkinleştirdik. Güvenilir ve periyodik mali verilerin
üretilmesini sağlayarak mali saydamlığı güçlendirdik.
Kamuda hesap verme sorumluluğu ve mali saydamlık ilkeleri
çerçevesinde; kamu idarelerinin etkili, ekonomik, verimli ve hukuka uygun
52

olarak çalışmasını teminen, denetimin kapsamının genişletilmesi ve performans
denetimini içeren Sayıştay Kanununu yürürlüğe koyduk.
Finansal piyasalarda güven, istikrar ve şeffaflığın sağlanmasını,
kredi sisteminin etkin bir şekilde çalışmasını ve tasarruf sahiplerinin hak ve
menfaatlerinin korunmasını sağlamak amacıyla Bankacılık Kanununu çıkardık.
13 yılda kamu yönetiminin şeffaflığı için büyük adımlar attık.
Bizden önce kapalı kapılar ardında yapılan kamu ihaleleri, bugün TV’lerde
canlı olarak yayınlanmaktadır.
Saydamlığın Artırılması ve Yolsuzlukla Mücadelenin Güçlendirilmesi
Stratejisini uygulamaya koyduk.
Yerel yönetimlerin kurumsal kapasitelerinin artırılması, katılım ve
şeffaflığın sağlanarak yerinden yönetim ve demokrasinin güçlendirilmesi
amacıyla Belediye, Büyükşehir Belediyesi, İl Özel İdaresi ve Mahalli İdare
Birlikleri Kanunlarını düzenledik.
Uygulamaya koyduğumuz Bilgi Edinme Hakkı Kanunuyla vatandaşlarımızın
kanunda belirtilen istisnalar dışındaki ihtiyaç duydukları her türlü bilgi ve belgeye
ulaşmalarının önünü açtık.
e-devlet uygulamaları ile vatandaş şikâyetlerini izleyen BİMER’i kurduk.
Kamu Denetçiliği Kurumu aracılığıyla vatandaşımıza hesap sorma hakkı
sağlamış olduk.
Kamu Görevlileri için etik kuralların ve standartların belirlenmesi ve
bu ilkelere aykırı davranan üst düzey kamu görevlilerine ilişkin şikâyetlerin
incelenmesi için Kamu Görevlileri Etik Kurulu oluşturduk.
Basın Kanununu yürürlüğe koyarak, düşüncelerin ve haberin en yaygın ve
hızlı bir şekilde dolaşımını ve kamuoyunun bilgilendirilmesini sağladık.
Suç Gelirlerinin Aklanmasının Önlenmesi Hakkında Kanun ve Kaçakçılıkla
Mücadele Kanununu hayat geçirerek, suçla mücadelede mali sektörle işbirliğinin
güçlendirilmesi, güçlü bir veri sistemi kurulması ve uluslararası gelişmelere
uyumun sağlanmasını amaçladık.
Yolsuzlukla daha etkin mücadele için şahsa verilen cezai düzenlemeler,
ilk olarak iktidarlarımız dönemimizde yapıldı. Özel hukuk tüzel kişilerine de idari
para cezası verilmesine imkân sağlayan Kabahatler Kanununu yürürlüğe koyduk.
Türk Ceza Kanununda Türk veya yabancı kamu görevlileri tarafından
işlenebilen rüşvet, irtikâp, zimmet ve suçtan kaynaklanan malvarlığı değerlerini
53

aklama gibi yolsuzluk suçlarına ilişkin düzenleme yaptık.
Yolsuzlukla mücadelede etkin bir sistem kurulabilmesi için Ceza
Muhakemesi Kanununda yaptığımız değişiklikle yeni tedbir ve düzenlemeler
getirdik.
Doğrudan Yabancı Yatırımlar Kanunuyla yapılan düzenleme ile
yatırımcıların ihtiyaç ve beklentilerini dikkate alan, açık, anlaşılır ve şeffaf bir
doğrudan yatırım mevzuatı oluşturduk.
Akaryakıt kaçakçılığı ile mücadele kapsamında yürürlüğe konulan “ulusal
marker” uygulamasını başlattık. Suç gelirlerinin aklanmasının önlenmesine
ilişkin çalışmalar yaptık.
Uluslararası alanda;
BM Rüşveti Suç Sayma Anlaşmasını,
Avrupa Konseyi Yolsuzluğa Karşı Medeni Hukuk Sözleşmesini,
OECD Uluslararası Ticari İşlemlerde Yabancı Kamu Görevlilerine Verilen
Rüşvetin Önlenmesi Sözleşmesini,
Birleşmiş Milletler Sınır Aşan Örgütlü Suçlarla Mücadele Sözleşmesini,
Avrupa Konseyinin Suçtan Kaynaklanan Gelirlerin Aklanması,
Araştırılması, Ele Geçirilmesi ve Bunlara El Konulması Sözleşmesini,
Yolsuzluğa Karşı Ceza Hukuku Sözleşmesini,
Hukuki ve Ticari Konularda Yabancı Ülkelerde Delil Sağlanması Hakkında
Sözleşmeyi,
Birleşmiş Milletler Yolsuzlukla Mücadele Sözleşmesini imzaladık.
Ayrıca, ülkemiz, yolsuzlukla mücadele alanında faaliyet gösteren Avrupa
Konseyinin Yolsuzluğa Karşı Devletler Grubuna (GRECO) 2004 yılında üye
olmuştur.
b. Neler Yapacağız
AK Parti olarak, kamunun gerçek sahibinin vatandaşlarımız olduğunun
bilinciyle onlar adına kamuyu yönetirken; şeffaf, katılımcı ve hesap verebilir
olmayı geçtiğimiz dönemde olduğu gibi yeni dönemde de taahhüt ediyoruz.
Hazırlık aşamasında olduğu kadar uygulama ve uygulama sonrası etkilerin
sistematik bir şekilde ölçülmesi ve paylaşılması, şeffaflığın gereği olarak
önümüzdeki dönem daha fazla vurgulanacaktır.
54

İkinci atılım döneminde de katılımcı demokrasimizi, şeffaflığı artan ve
daha hesap verebilir bir yönetim anlayışıyla güçlendirecek; her türlü yolsuzlukla
mücadelemizi kararlılıkla sürdüreceğiz.
Şeffaflığın yerleştirilmesi ve yolsuzlukla mücadelenin bir zihniyet ve
kültürel dönüşüm gerektirdiği bilinciyle, bireyden başlayarak tüm alanlarda daha
ileri bir noktayı hedefliyoruz.
Yolsuzlukla mücadelenin bütüncül bir yaklaşım gerektirdiği ilkesinden
hareketle, hükümet-vatandaş-sivil toplum ve medya diyaloğunun sağlıklı bir
biçimde gerçekleşmesini sağlayacağız.
Kamuoyuyla paylaştığımız Şeffaflık Paketini süratle hayata geçireceğiz.
Siyasi partilerin seçimden önce kaynaklarını ilan etme zorunluluğunu
getireceğiz.
Siyasi partilerin ve seçim kampanyalarının finansmanının
şeffaflaştırılmasına yönelik Seçimlerin Temel Hükümleri ve Seçmen Kütükleri
Hakkında Kanun ile Siyasi Partiler Kanununda değişiklikler yapacağız.
Milletvekili ve belediye başkan adaylarına yapılacak nakdi yardımların,
kendi adlarına açılmış seçim hesaplarına yatırılmasını ve şeffaflığı sağlayacağız.
Adaylara ve siyasi partilere yapılacak ayni ve nakdi yardımlara bazı
sınırlamalar getireceğiz.
Siyasi partilere yapılan bağış miktarının, elektronik ortamda ilan edilmesini
ve seçim hesaplarıyla yapılan harcamaların denetiminin yapılmasını ve
sonuçlarının elektronik ortamda ilan edilmesini sağlayacağız.
Seçim sonuçlarının ilan edilmesinden sonra, siyasi partilerin seçim
bilançolarının elektronik ortamda ilan edilmesini sağlayacağız. Partilerin
bu konuda aldığı yardımın nerede kullandığının açık ve berrak olmasını
sağlayacağız.
Mal bildirimlerinin şeffaf olmasını sağlayacağız. Mal bildirimlerinin
elektronik ortamda verilmesini ve kıyaslanmasını sağlayacak bilişim alt yapıları
kuracağız. Bunlar, elektronik ortamda bildirilecek ve isteyen herkes, kimin hangi
gelirle neyi elde ettiğini görebilecek.
Mal bildiriminin yenilenme süresini de 5 yıldan 2 yıla indireceğiz, ara
bildirimleri kaldıracağız.
Yüksek Mahkeme Başkan ve üyeleri ile daire başkanlarının, TBMM
Başkanlığına mal bildiriminde bulunmasını sağlayacağız.

55

Görevinden ayrılan kamu görevlilerinin ve üst düzey bürokratların 2
yıla kadar eski çalıştığı yerle iş yapamamasını ve görevden ayrıldıktan sonra
görevleriyle ilgili şirketlerde vazife alamamasını etkili hale getireceğiz.
İmar planlarında oluşan değer artışlarından doğacak rantın, belediyelere
ve bakanlıklara kentsel dönüşümde kullanmaları için aktarılmasını sağlayacağız.
İmar uygulamalarını tepeden tırnağa yenileyeceğiz.
Taşınmazlarının plan değişikliğinden sonraki ilk satışından veya yapı
ruhsatı aşamasından önce değer artış payı ödenmesini sağlayacağız.

56

2
BÖLÜM

İNSANİ KALKINMA VE
NİTELİKLİ TOPLUM

Doğrudan insana ve topluma yönelik politika ve uygulamalar, AK Parti
iktidarlarının temel öncelikleri arasında yer almıştır. Partimiz insanı yaşat ki
devlet yaşasın ilkesini şiar edinmiştir. Sosyal devlet kavramını ise hayatın her
alanında güçlü bir şekilde uygulamaya koymuştur. Sosyal politikalar bizatihi
değerli olmanın yanı sıra diğer tüm politika alanları için de temel bir mihenk taşı
olarak alınmıştır. Bu yaklaşım, insanı merkeze alan yaklaşımımızın somut bir
yansıması olmuştur.
Adalet ve Kalkınma Partisi olarak insanı, kalkınmanın bizatihi amacı
olarak görüyor ve bu amaca ulaşmada yine en büyük aracın nitelikli, sağlıklı ve
donanımlı insanlar olduğunu biliyoruz. Ekonomide atılım yapabilmenin ön şartı
olarak gördüğümüz bilim ve teknoloji alanlarında arzu ettiğimiz hedeflere iyi
yetişmiş ve donanımlı insanımızla ulaşacağımıza inanıyoruz. Sosyal ve beşeri
sermayemizdeki gelişmelerin iktisadi kalkınmayı tetiklediği, demokratikleşmeyi
artırdığı ve dış dünyada ülkemizin görünürlüğünü daha üst noktalara taşıdığının
bilincindeyiz.
Bu yaklaşımla, eğitim kalitesini yükselten, etkili sağlık hizmeti sunan,
nüfusun dinamizmini ve aile yapısını koruyarak geliştiren, kadınına, gencine,
çocuğuna ve çalışanına hak ettiği yeri, önemi ve desteği veren bir iktidar olmayı
sürdüreceğiz.
Çocuklarımızı potansiyel gençler, gençlerimizi de geleceğimizin teminatı
olarak görürken, onlara hak ettikleri bedensel, kültürel ve sanatsal ortamı daha
kaliteli bir biçimde sağlayarak insanı merkeze alan kalkınma anlayışımızı devam
ettireceğiz.
Bu anlayışla Türkiye’nin “yüksek insani gelişmişlik” kategorisinden
“çok yüksek insani gelişmişlik” kategorisinde olan ülkeler arasına girmesini
hedefliyoruz.	
2.1. Nitelikli Eğitim
İnsani kalkınma hedefimizin temelini eğitim oluşturmaktadır. AK Parti
olarak eğitimi; uzun vadeli bir bakış açısıyla geleceğimize yatırım olarak kabul
ediyor, insanımızın yaşam kalitesini yükselten, ülkemizin insan kaynağını çağdaş
dünya ile rekabet edebilir donanıma kavuşturan ve hayat boyu süren bir süreç
olarak görüyoruz.
Eğitim süreçlerini insanımızın sahip olduğu, bilgi ve becerilerin kalitesinin
geliştirilmesinin yanı sıra görgü ve davranışlarının olumlu yönde şekillenmesi,
kültürünün artması, toplumun yararlı bir ferdi olması için önemli birer fırsat
olarak değerlendiriyoruz. Bilgi ile bilinç arasındaki etkileşimi temel alan bir
yaklaşımı benimsiyoruz. Bu yaklaşımla, bilgi tabanlı ekonominin ihtiyaç duyduğu
insan gücünü yetiştiren, özgürlükçü, üretken ve rekabetçi bir eğitim sisteminin
oluşturulması, bu sisteme uygun öğretmenlerin yetiştirilmesi, müfredatın
61

geliştirilmesi ve uygun ortamların tesis edilmesi en temel önceliğimiz olmaya
devam etmektedir.
a. Neler Yaptık
AK Parti olarak, eğitimi kalkınmanın temel aracı olarak gördük ve bu alana
ilişkin hiçbir fedakârlıktan kaçınmadık. Bir yandan eğitimin altyapısına yönelik
önemli yatırımlar yaparken diğer yandan eğitim sistemimizle ilgili köklü reform
ve düzenlemeler gerçekleştirdik.
Milli Eğitim Bakanlığı merkez teşkilatını, günümüz dünyasının
gerekliliklerine, ekonomik ve sosyal hayatımızın ihtiyaçlarına karşılık verecek
şekilde, daha esnek ve dinamik bir yapı öngörerek yeniden yapılandırdık.
AK Parti hükümetleri döneminde eğitimin fiziki ve teknolojik alt yapısını
geçmişle mukayese edilemeyecek oranda iyileştirilip geliştirdik.
Tüm bireylerin eğitime erişiminin sağlanması, fırsat eşitliğinin
yakalanması, ders müfredatlarının çağdaş hale getirilmesi ve eğitimdeki insan
kaynaklarının nitelik, nicelik ve bölgesel dağılımında büyük adımlar attık ve
önemli sonuçlar elde ettik.
Zorunlu eğitimi, 3 kademeli olmak üzere 12 yıla çıkardık ve müfredatı bu
doğrultuda yeniledik.
Taşımalı eğitim, şartlı eğitim yardımları, ücretsiz ders kitabı temini
gibi uygulamalar ve okullaşma yönündeki özel projeler yoluyla eğitimin tüm
kademelerinde, özellikle de kız çocuklarının okullaşma oranlarında ve ortalama
eğitim süresinde artış sağladık.
Özgürlükçü bir eğitim felsefesi temelinde; esnek, sivil ve demokratik bir
eğitim sistemi oluşturmak için eğitim alanının her türlü vesayetçi anlayıştan,
eşitlik ilkesine aykırı ve yasakçı uygulamadan arındırılmasını sağlamak amacıyla
son 13 yılda önemli adımlar attık.
Bütün öğrenciler için serbest kıyafet uygulamasına geçtik. Öğretim
elemanları, öğretmenler ile yükseköğretim ve ortaöğretim öğrencileri için
başörtüsü serbestisi getirdik.
Meslek ve imam hatip liselerine uygulanan katsayı adaletsizliğini kaldırdık.
Müfredatın demokratikleşmesini sağladık. Seçimlik derslerin sayısını
artırarak öğrencilerimize ilgi ve yetenekleri doğrultusunda tercih imkânı tanıdık.
İlköğretim ve ortaöğretimde farklı dil ve lehçelerin seçmeli ders ile öğretim
imkânını sağladık, yükseköğretimde ise lisansüstü programları açtık.

62

Hz. Muhammed’in Hayatı, Kur’an-ı Kerim ve Temel Dini Bilgiler derslerini
isteğe bağlı seçmeli dersler olarak müfredata dâhil ettik.
Eğitim sistemimizde özgürlükler yönünde attığımız adımların yanı sıra fiziki
altyapı açısından da önemli gelişmeler sağladık. Ortalama eğitim görme süresi
yetişkinler için 2000’li yılların başında 5,5 yıl iken, 2013 yılında 7,6 yıla çıkmıştır.
Yeni gelen neslin beklenen okullaşma oranı ise 14,4 yıla kadar yükselmiştir.
Böylece mevcut okullaşma oranını yeni gelen nesilde 2 katına çıkarmış olacağız.
Okul öncesi eğitimde 2002-2003 öğretim yılında öğrenci sayısı 320 bin
iken, 2014-2015 öğretim yılında üç kattan fazla artışla 1,1 milyonu aşmıştır. Aynı
dönemde okullaşma oranı yüzde 12,5’ten yüzde 46,8’e yükselmiştir.
İlköğretimde 2002-2003 öğretim yılında öğrenci sayısı 10 milyon civarında
iken 2014-2015 öğretim yılında 10,7 milyona ulaşmıştır. Aynı dönemde
okullaşma oranı ise yüzde 96’dan yüzde 103,9’a ulaşmıştır.
Ortaöğretimde 2002-2003 öğretim yılında öğrenci sayısı 3 milyon iken,
2014-2015 öğretim yılında bu sayı 5,6 milyona yükselmiştir. Aynı dönemde
okullaşma oranı 80’den yüzde 107,3’e yükselmiştir.
Milli Eğitim Bakanlığımızın toplam bütçesini 8’e katlayarak; 2002 yılında 7,4
milyar TL’den 2015 yılında 62 milyar TL’ye çıkardık.
Geçtiğimiz dönemde istihdam ettiğimiz toplam 558 bin öğretmen ile bugün
toplam öğretmen sayımızı 957 bine; yaptığımız toplam 234 bin derslik ile toplam
derslik sayımızı 570 bine çıkardık.
Öğrencileri bilgi toplumuna hazırlama hedefimiz çerçevesinde FATİH
(Fırsatları Artırma ve Teknolojiyi İyileştirme Hareketi) Projesini başlattık.
Taşımalı eğitim uygulaması kapsamında 2014-2015 eğitim-öğretim yılında
850 bin kişinin taşınmasını, taşınan öğrencilerin yüzde 97’sine aynı zamanda öğle
yemeği verilmesini sağladık.
Özel eğitime ihtiyacı olan öğrencilerin taşınmasına 2004-2005 eğitimöğretim yılında başladık ve 6 bin 900 öğrencinin taşınmasını sağladık. 2014-2015
eğitim ve öğretim yılında ise bu kapsamda ücretsiz taşınan öğrenci sayısı 63 bini
aşmıştır.
2003 yılından itibaren ilköğretim ve ortaöğretim öğrencilerine toplamda
1,9 milyar adet ücretsiz kitap dağıtımı yaptık.
2005 yılında başlatılan şartlı nakit yardımından yararlanan öğrenci sayısını,
2014 yılında 2,4 milyona ulaştırdık.
Milli Eğitim Bakanlığımız tarafından sağlanan burs imkânından yararlanan
öğrenci sayısını 2002-2014 döneminde 95 binden 243 bine yükselttik.
63

İlköğretim ve ortaöğretim öğrencilerine verilen burs tutarını 2014 yılında
146 TL’ye yükselttik. Böylece burs tutarını son 13 yılda yaklaşık 12 katladık. 2015
yılında da yaklaşık 320 bin öğrenciye burs vereceğiz.
Milli Eğitim Bakanlığımız tarafından yurt dışında yaşayan vatandaşlarımızın
ve soydaşlarımızın çocuklarına yönelik açılan okul sayısını 2002-2014 döneminde
23’ten 66’ya yükselttik.
Öğrenci, öğretmen ve okul ilişkisinin güçlendirilmesi ve başarı
değerlendirme sürecinin yıl içine yayılarak sınav kaygısının azaltılması amacıyla
Temel Eğitimden Ortaöğretime Geçiş Sınavını (TEOG) uygulamaya başladık.
Böylece öğrencilerimizi tek sınav kaygısından kurtardık ve kendi okullarında
sınava girme imkânına kavuşturduk.
Özel sektörün eğitim finansmanındaki payının artırılması amacıyla 2015
yılında özel okullarda öğrenim gören öğrencilere 2.680 ile 3.750 TL arasında
değişen tutarlarda destek sağladık.
2002-2003 öğretim yılında yükseköğretimde örgün öğrenci sayısı 1,2
milyon iken, 2013-2014 öğretim yılında bu sayı 2,6 milyona yükselmiştir. Bu
durumun sonucu olarak yükseköğretimde brüt örgün okullaşma oranı yüzde
19’dan yüzde 50’ye ulaşmıştır.
Açık öğretime devam eden öğrenciler dahil edildiğinde brüt toplam
okullaşma oranı ise aynı zaman dilimi içerisinde yüzde 29’dan yüzde 97’ye
yükselmiştir.
Üniversitelerde öğretim elemanı sayımız ise aynı dönemde yüzde 100’e
yakın artış göstererek 74 binden yaklaşık 142 bine ulaşmıştır.
2002 yılında 76 olan üniversite sayısını 193’e ulaştırdık. Dönemimizde
62’si vakıf ve 51’i devlet üniversitesi olmak üzere toplam 117 yeni üniversite
kurulmasını sağladık. 81 İlimizin tamamını üniversiteye kavuşturduk.
Yükseköğretimde yaşanan genişlemeye bağlı olarak üniversitelere
aktarılan kamu kaynaklarında da ciddi artışlar gerçekleştirdik. 2002 yılında
Üniversitelere aktarılan toplam ödenek 2,5 milyar TL iken; 2015 yılında 18,3
milyar TL’ye ulaştırdık.
2015 yılında üniversitelere tahsis edilen 3,8 milyar TL ödeneğin yüzde
33’ünü kalkınmada öncelikli bölgeler olan GAP, DAP, DOKAP ve KOP bölgesi
üniversitelerine tahsis ettik.
2002 yılında üniversite okumak isteyen her 100 kişinin sadece 21’i için
yeterli kapasite var iken, bu kapasite 2014 yılına gelindiğinde yüzde 81 artış
göstererek 38’e yükselmiştir.

64

Yurt-Kur’un yeni yurt yatırımlarını önemli ölçüde artırdık ve yatak
kapasitesini 2002 yılına kıyasla yaklaşık yüzde 130 düzeyinde bir artışla 183 bin
seviyesinden 417 bin seviyesine ulaştırdık.
Üniversite öğrencilerimize sağladığımız kredi ve burs miktarlarında
da önemli artışlar gerçekleştirdik. Talep eden her öğrenciye öğrenim kredisi
sağlanması uygulamasına geçtik.
Kredi ve burs miktarlarını da 2002 yılındaki 45 TL’den, 2015 yılında 330
TL’ye yükselttik.
Üniversite harçlarını kaldırdık.
b. Neler Yapacağız
İkinci atılım döneminde de eğitim, her zaman olduğu gibi yine AK Parti
iktidarının en öncelikli gündemi olacaktır.
İktidarlarımız döneminde eğitim alanındaki temel altyapı ve erişim
sorunlarını önemli ölçüde çözdük. Önümüzdeki dönemde başta eğitimin
kalitesini yükseltmek olmak üzere çok daha büyük atılımlar hedefliyoruz.
Eğitim ile öğretimi bir bütün olarak görmekte; bedensel ve ruhsal
gelişmeyi en az zihinsel gelişme kadar değerli bulmaktayız. Bu bütünsel yaklaşım
doğrultusunda eğitim-öğretimde ana hedefimiz düşünme, anlama, fark etme,
sorun çözme, analiz ve sentez yeteneği ve yetkinliği gelişmiş; bilgi toplumunun
gerektirdiği temel bilgi ve becerilerle donanmış; hak ve adalet sorumluluğunu,
millî kültür ve değerlerini özümsemiş; insanlığın ve demokrasinin evrensel
değerlerini içselleştirmiş; iletişime ve paylaşıma açık; estetik ve sanat becerisi
gelişmiş bireylerin yetişmesine ortam ve imkân sağlamaktır.
Milli Eğitim Bakanlığının kurumsal örgütlenmesini, eğitim sisteminin
ulusal düzeyde politika belirleme, koordinasyon ve denetiminden sorumlu olacak
şekilde geliştireceğiz.
Öğrenciyle ilgili sorunların okul düzeyinde çözülmesi ilkesini esas alarak
merkezden yerele doğru yetki devrini gerçekleştireceğiz.
Önümüzdeki dönemde “Eğitimde Kalite” en öncelik verdiğimiz alanlardan
biri olacaktır. Bu kapsamda ‘Eğitimde Kalite Seferberliği’ni başlatacağız.
Bu amaç doğrultusunda ilk olarak ‘Eğitim Kalite Endeksi’ hazırlayacağız.
Bu endeks aracılığıyla sınıf, okul türü, ilçe, il ve bölgeler düzeyinde Türkiye’nin
eğitim kalitesi haritasını ortaya çıkaracağız.
Okul türleri ve bölgeler arası başarı farklılıklarını azaltarak eğitimde fırsat
eşitliğine bütün boyutlarıyla hayatiyet kazandıracağız.
65

Bu süreçle uyumlu bir şekilde öğretmen yetiştirme ve eğitim yönetimi
alanlarında da önemli dönüşümler hayata geçireceğiz.
Öğretmen Genel ve Alan Yeterliliklerini belirleyerek bu yeterliliklerle
ilişkilendirilmiş Ulusal Öğretmen Strateji Belgesini hazırlayıp yürürlüğe
koyacağız.
Öğretmenlerimizin bilgi ve becerilerini güncellemelerini sağlayacak
“Öğretmen Akademisi” sistemini başlatacağız.
Eğitim fakültelerini, milli eğitim sistemindeki yeni yapılanmaya göre
bölüm, anabilim dalı ve öğretmenlik genel ve alan yeterlilikleri ile ilişkilendirilmiş
bir şekilde yeniden yapılandıracağız.
Eğitim fakültelerinin müfredatını yenileyeceğiz.
Eğitim fakültesi öğrenci veya mezunları için eğitim fakültesi dışındaki
fakültelerde çift ana dal veya yan dal yapma imkânı sağlayacağız.
Eğitim fakülteleri ile diğer öğretmen adayı yetiştirilen yükseköğretim
kurumlarının ve formasyon programlarının öğrenci kontenjanlarını, öğretmen
ihtiyaç analiz ve projeksiyonlarını dikkate alarak belirleyeceğiz.
Kamu Personeli Seçme Sınavında bütün alanlardaki öğretmen adayları için
alan sınavı yapacağız.
Şubat döneminde öğretmen alımı yapacak şekilde gerekli düzenlemeleri
yapacağız.
Müfredatın düzenli aralıklarla gözden geçirilmesini, eğitim kalitesi
üzerindeki etkisinin izlenmesi ve nihai hedef olan bilgiyi üreten ve katma değere
dönüştüren insan niteliğine ulaşmadaki katkısının ölçülmesini sağlayacağız.
Müfredatın eğitimin her kademesinde bilgi yüklemekten ziyade öğrenciyi
hayata hazırlayan, öğrenmeyi öğreten, istidatlarını ortaya çıkaran, temel
becerileri veren, özgüveni pekiştiren, evrensel değerleri aktaran bir içeriğe sahip
hale getirilmesi yönündeki çalışmalarımıza devam edeceğiz.
Müfredatı bilgi teknolojileri destekli öğretime uygun hale getirerek eğitsel
e-içeriklerin genişletilmesi ve daha da geliştirilmesini sağlayacağız.
Her alanda dijital içerikle zenginleştirilmiş etkileşimli bir eğitim-öğretim
sistemini yaygınlaştıracağız.
Derslerin müfredat ve kazanımlarına yönelik görsel, işitsel, hareketli,
etkileşimli ve dinamik öğeler bir arada kullanılarak zenginleştirilmiş eğitim
içeriklerini yaygınlaştıracağız.
66

Kazanımlara yönelik hazırlanmış video çekimlerinden oluşan, öğretmenler
için bir uygulama örneği teşkil edecek öğrenciler için de öğrenmelerini
destekleyecek öğretim materyallerini yaygınlaştıracağız.
Oyun tabanlı öğrenmeyi etkin hale getireceğiz.
Mobil öğrenme sistemlerini geliştirecek; sosyal medyanın öğrenme aracı
olarak daha etkin biçimde kullanılmasını sağlayacağız.
Konular ve kazanımlar bazında durum tespiti yapan bilişim sistemlerini
yaygınlaştırarak eğitim sisteminin niteliğini artıracağız.
Öğrencilerimize yazılı ve sözlü iletişim kurabilecek düzeyde yabancı dil
öğretimine öncelik vereceğiz. Bu amaca yönelik olarak öğretme sistematiğini ve
müfredatı gözden geçirecek, dil öğrenimini etkin hale getireceğiz.
Birlikte, problem çözmeye dayalı ve proje tabanlı öğrenmeyi teşvik eden
eğitim teknolojilerini yaygınlaştıracağız.
FATİH projesi aracılığıyla tüm öğrencilere eğitimde fırsat eşitliğini
sağlayacağız.
Uzaktan eğitim yöntemlerinin dezavantajlı kesimler ile eğitim çağı
dışında kalanların kaliteli eğitim imkânlarına erişmesinde etkin bir araç olarak
kullanılmasını sağlayacağız.
Öğrencileri çeşitli alanlarda doğru bir şekilde yönlendirme, etkili
öğrenmelerini sağlama ve becerilerini geliştirme ve geleceğe hazırlama
hususlarında gerekli rehberlik ve psikolojik danışma hizmetlerinin etkin bir
şekilde verilmesi sağlayacağız.
Eğitim sisteminin ihtiyaç duyduğu ortamları ve imkânları kalite
standartlarını da dikkate alarak geliştirmeye devam edeceğiz. Eğitim mekânlarını
yenilikçiliği teşvik edecek, erişilebilir, fonksiyonel ve yerel mimariye uygun bir
yapıda ve yeterli oyun, spor ve kültürel alanlara sahip fonksiyonel mekânlar
olarak tasarlayacağız.
İlk ve ortaöğretimde okul bazlı bütçe yönetimine geçilmesine yönelik
çalışmalar yapacağız.
Okulları akademik, sosyal, kültürel, sanatsal ve sportif performansa göre
değerlendirerek, sonuçlarını kamuoyu ile paylaşılmasını sağlayacağız.
İş dünyasının ihtiyaç duyduğu meslek ve alanlarda kaliteli elaman
yetiştirilmesini sağlayacak şekilde mesleki eğitimin kalitesini artıracak tedbirleri
almaya devam edeceğiz.

67

Okul öncesi eğitimi dâhil ilkokul, ortaokul ve liselerimizde her bir
vatandaşımızın fırsat eşitliği içinde adil ve kaliteli bir eğitim almasını sağlamak
için kısa ve orta vadeli hedeflerimiz çerçevesinde; Okullarda ikili öğretime
son verme hedefi doğrultusunda tüm okullarımızda tam gün eğitim-öğretime
geçilmesi için yeter sayıda derslik inşasına devam edeceğiz.
Okul öncesi eğitimde, erişim imkânına sahip olmayan ailelerin çocuklarının
okul öncesi eğitim almasını destekleyecek teşvikler oluşturacağız.
Okul öncesi eğitimi yaygınlaştırma yoluyla eğitimde fırsat eşitliğini
artıracak ve her bir çocuğumuzun zihinsel ve duygusal gelişiminin toplumsal
eşitlik ve adalet ilkelerini gözeterek, temel insan hak ve hürriyetleri çerçevesinde
teminat altına alınmasını sağlayacağız.
İlkokul eğitimi daha sonraki yılların temelini oluşturmaktadır. Bu temelin
sağlam olması ve her bir öğrencimizin ailesinin refah düzeyi ne olursa olsun
kaliteli bir eğitim alması, ilkokul seviyesinde kazandırılması amaçlanan temel
becerileri, değerleri ve tutumları tam olarak kazanması önceliğimiz olacaktır.
Eğitim ortamlarını, öğretim materyalleri ve eğitim-öğretim uygulamaları
bireysel farklılıkları dikkate alan ve öğrenciyi merkeze alan bir anlayışla
düzenleyeceğiz. Öğrenme ve gelişim düzeyi akranlarından geride olan
öğrencilerin öğrenmesini desteklemek amacıyla tedbirler alacak ve telafi edici
programlar uygulayacağız.
Ortaokul seviyesinde tüm öğrencilerin temel yetkinlikleri kazanmalarını
sağlamak amacıyla başlatılan program güncelleme çalışmalarına devam edecek,
ortaokullarda hayata geçirilen seçmeli ders uygulamasını geliştireceğiz.
Ortaokul sekizinci sınıfta uygulanan merkezi ortak sınavların geliştirilmesini
sağlayarak, eğitim sisteminin performansının izlenmesi ve değerlendirilmesinde
de kullanacağız.
Her türdeki liseleri 9’uncu ve 10’uncu sınıfları temel yetkinliklerin
kazandırılmasına yönelik ortak programlar olarak düzenleyeceğiz. 11’inci ve
12’inci sınıfları, öğrencinin devam etmek istediği yükseköğretim programına
geçiş için hazırlık yapmasını sağlayacak veya bir mesleğe hazırlayacak
derslerden oluşan modüller halinde düzenleyeceğiz.
Ortaöğretimde okullar arasında kalite farklılıklarını asgari seviyeye
indirecek tedbirler alacağız. Okullar arasındaki farklılıkların azaltılmasıyla eş
zamanlı olarak, ortaöğretimde öğrencilerin ikametlerine en yakın okullardan
birinde öğrenim görmesinin alt yapısını oluşturacağız.
Orta öğretimi bitiren her öğrencimizin bir spor dalından lisans alabilecek
düzeyde veya bir müzik enstrümanını belirli bir yeterlilikte kullanabilecek
68

düzeyde eğitim alması sağlanacaktır.
“En iyi okul eve en yakın okuldur” ilkesi hayata geçirilecek ve aileler
üzerinden önemli bir külfet kaldırılmış olacaktır.
Özel yetenekli öğrencilerin gelişimlerinin desteklenmesi amacıyla özel
programlar ve yeni uygulamalar geliştireceğiz. Bu programların finansmanı,
insan kaynaklarının temini ve gerekli alt yapının oluşturulması için gerekli
düzenlemeleri gerçekleştireceğiz.
Özel yetenekli öğrencilerin eğitim kalitesinin geliştirilmesi için resmi
okullar yanında özel teşebbüsün de alternatif okul ve öğretim modelleri
uygulamasını teşvik edeceğiz. Fen bilimleri, sosyal bilimler, işletme, teknoloji,
spor ve sanat gibi alanlarda özgün öğretim modellerinin geliştirilmesini teşvik
edeceğiz.
Mesleki ve teknik liselere devam eden öğrencilere verilen eğitim
kalitesinin artırıldığı; buralardaki öğrenciler ile diğer liselerdeki öğrenciler
arasındaki temel yetkinliklerdeki farkın kapatıldığı ve mezunlarının istihdam
süreçlerinin de planlandığı politikalara öncelik vereceğiz.
Mesleki ve teknik lise mezunlarının istihdamını özendireceğiz.
Meslek Yüksek Okulları mezunlarının diplomalarında yer alan program
adları ile meslek tanımlamalarındaki farklılıklar giderilmek suretiyle bu
öğrencilerimizin kamu ve özel sektörde iş bulmalarını kolaylaştıracağız.  
Organize Sanayi Bölgelerinde meslek lisesi kurulmasına yönelik
başlattığımız uygulamayı yaygınlaştıracağız.
Yükseköğretim reformunu hayata geçireceğiz.
Bu çerçevede, üniversite özerkliğini odağına alan yeni bir “Yükseköğretim
Çerçeve Yasası” hazırlayacağız.
Üniversite yönetiminin, özerklik ve hesap verebilirlik temelinde yeniden
örgütlendirilmesini sağlayacağız.
Üniversiteleri öğretim üyesi yetiştirme ve araştırma altyapılarını dikkate
alarak kategorilere ayıracağız. Kategoriler, özerklik düzeyleri bakımından
farklılaşacak ve bu düzeylerin üniversitelerin ihtisaslaşmasına ve kamu
kaynağının transferine esas teşkil etmesini sağlayacağız.
Üniversite giriş sistemini gözden geçirecek, öğrencilerimizin gerçek
performansını dikkate alan ve sınav stresini en aza indirecek bir yaklaşımla
tekrar formüle edeceğiz.

69

Öğrencilerimiz üzerindeki sınav baskısını azaltmak amacıyla
yükseköğretime geçişteki sınavların yılda birden çok yapılmasını temin edeceğiz.
Mevcut üniversitelere ilave olarak bundan sonra kurulacak yeni üniversite
ve fakülteler için; öğrenci ve öğretim elemanı sayısı ile kurulmuş bulunan
fakültelerin doluluk oranlarını gibi objektif kuralları baz alan bir mekanizma
geliştireceğiz.
Bölgesel ihtiyaçlar, kapasiteleri ile gelişim ve yetkinlik düzeyleri dikkate
alarak üniversitelerin ihtisaslaşmasını destekleyeceğiz.
Özel üniversitelerin kurulmasına ve yurt dışındaki üniversitelerin
Türkiye’de, Türkiye’deki üniversitelerin yurtdışında faaliyet göstermelerine imkân
vereceğiz.
Yükseköğretim kurumları bünyesinde veya yükseköğretim kurumlarıyla
işbirliği içinde bağımsız ileri araştırma merkezlerinin kurulması için yeni destek
mekanizmaları oluşturacağız.
Üniversitelerin uluslararası rekabet gücünü artırmak amacıyla daha fazla
yabancı öğrenci kabul etmeleri ve öğretim elemanı istihdam edebilmelerini
sağlayacağız.
Yükseköğretim kurumlarımızın dünyanın farklı coğrafyalarında yer alan
gelişmiş üniversitelerle işbirliği yapmalarını destekleyeceğiz.
Hem öğretim elemanı hem de öğrenciler için özel tasarlanmış yeni
bölgesel değişim programlarını özendireceğiz.
Yükseköğretim öğrencilerinin yanı sıra mezunlara da yan dal ve çift anadal
yapma imkânı getireceğiz.
Sürekli sayıları artan üniversitelerimizin öğretim elemanı ihtiyacını
karşılamak için Milli Eğitim Bakanlığı ve TÜBİTAK’ın verdiği lisansüstü eğitim
burslarının sayıları artırılacak, YÖK bünyesinde tema odaklı yeni lisansüstü burs
programları oluşturulacaktır.
Devlet üniversitelerine ayrılan öğretim elemanı kadro sayılarını ihtiyaçlar
çerçevesinde artıracağız.
Yükseköğretim öğrencilerinin ihtiyacını karşılayacak kapasitede yurt
yapımına devam edecek, özel sektörün bu alana yatırım yapmasını teşvik edecek,
mevcut yurtların kalitesini artıracağız.
Öncelikle üniversitelerde veya araştırma ve geliştirme merkezlerinde olmak
üzere, yurtdışındaki yetişmiş insan gücünün ülkemize dönüşünü hızlandıracak
yeni politikalar geliştireceğiz.
70

Milli Eğitim Bakanlığı ve TÜBİTAK’ın verdiği lisansüstü eğitim burslarının
sayılarını artracağız. Sosyal Bilimlerin de bu burslardan yeterli düzeyde
faydalanmasını temin edeceğiz.
Mevcut devlet ve vakıf üniversitelerinin yanı sıra özel üniversitelerin de
kurulması için gerekli düzenlemeleri yapacağız.
Eğitimin finansman kaynaklarını çeşitlendirip artıracağız. Bu kapsamda,
eğitimin finansmanında özel sektörün payının artırılması yönünde kamu-özel
ortaklığı gibi yeni arz ve işletim modellerinin kullanılmasını sağlayacağız.
Eğitim istihdam bağını güçlendireceğiz. Bu çerçevede hazırladığımız
“Temel ve Mesleki Becerileri Geliştirme Öncelikli Dönüşüm Programı”mız
kapsamında;
İş piyasasındaki insan gücüne olan talep ile yükseköğretimin de dâhil
olduğu eğitim sistemimizin o alanlarda sağlayabileceği arz arasındaki uyumu
sağlayacağız.
İşgücü piyasasında ve ekonomide hızlı değişmeye cevap verebilecek esnek
bir planlama yapacağız. Yeni alanlarda beceri ihtiyaçlarının karşılanabilmesi
için örgün eğitim kurumları bünyesinde ve yaygın eğitim çerçevesinde istihdam
edilebilirlik oranı yüksek programlar geliştireceğiz.
Öncelikli alanlar belirleyerek bu alanlarda yeterli kapasite artırımı için
gerekli teşvik ve desteği vereceğiz.
Girişimcilik ve yenilik ekosistemi güçlendirilerek girişimci bireylerin
yetiştirilmesini sağlayacağız.
İşgücü piyasasının ihtiyaç duyduğu temel becerileri tespit edeceğiz.
Uygulamalı eğitimleri yaygınlaştırarak, okul ve iş dünyası arasındaki
işbirliğini güçlendireceğiz. Özellikle mesleki eğitimde özel sektörün rolünü
güçlendirecek, odalar ve borsalara daha fazla sorumluluk vereceğiz.
İşgücü piyasası ihtiyaç analizlerini etkinleştirerek, mesleki eğitimleri işgücü
piyasasının ihtiyaçlarına göre planlayacağız.
Üniversitelerde 1 dönem uygulamalı, 2 dönem akademik eğitimi içeren üçdönem uygulamalarını yaygınlaştıracağız.
Fabrikaların sektörlerine yönelik özel mesleki ve teknik eğitim okulu
açabilmeleri için düzenleme yapacağız.
Mesleki ve teknik okul ve kurumlarında atölye ortamlarını sektörel bazlı
olarak iyileştireceğiz.
71

Mesleki ve teknik eğitim okul yönetim modelini geliştirecek, yerel
yönetimlerin ve sektör temsilcilerinin katılımını sağlayacağız.
Eğitimin tüm kademelerindeki müfredatı temel becerileri içerecek şekilde
güncelleyeceğiz.
Temel eğitimden ortaöğretime geçiş sınavlarında ve üniversiteye giriş
sınavlarında temel becerileri ölçeceğiz.
Ortaokul ve liselerde bireysel yeteneklere göre öğrencileri
yönlendirebilecek bir rehberlik sistemi oluşturacağız.
2.2. Sağlıklı Nesiller
AK Parti olarak, insan merkezli anlayışının bir gereği olarak, fiziken ve
ruhen sağlıklı nesillerin yetişmesini öncelikli görmekteyiz. Sağlıklı nesillerin
yetiştirilmesini, aynı zamanda kalkınmada beşeri sermayenin oluşumu için de bir
gereklilik olarak görüyoruz.
Sağlık alanında hizmet standardının sürdürülebilirliğini sağlamak, yeni
reformlarla hizmet kalitesini arttırmak, başta yoksul kesimler olmak üzere hizmeti
vatandaşlarımızın ayağına götürmek temel amacımızdır. Bu amaç doğrultusunda
sağlık alanındaki insan kaynağımızın ve hizmetlerin kalitesini sürekli artırmayı
hedefliyoruz.
Bir yandan temel sağlık hizmetlerini geliştirirken diğer yandan koruyucu
sağlık hizmetlerine daha fazla önem vereceğiz. Bunun yanında sağlıkta küresel
bir marka haline gelen ülkemizin, önümüzdeki dönemde sağlık turizmi alanında
dünyanın önde gelen ülkeler arasına girmesini de hedefliyoruz.
a. Neler Yaptık
İnsanımız için sağlık sektörünü çile olmaktan çıkardık. Yoksulları gözeten
bir sağlık devrimi yaptık. Bu alanda yapısal dönüşümü gerçekleştirmek amacıyla
başlatılan Sağlıkta Dönüşüm Programının hayata geçirilmesinden bu yana
temel sağlık göstergelerinde, sağlık hizmet sunum altyapısı ve insan kaynağında
önemli gelişmeler kaydettik.
Vatandaşlarımızın tümünün sağlık hizmetlerinden aynı standartta
faydalandığı, yoksulların primlerinin devlet tarafından karşılandığı, 18 yaşın
altındaki bireylerin tamamının sağlık güvencesi altında olduğu “Genel Sağlık
Sigortası” sistemini hayata geçirdik.
Yeşil Kartlı vatandaşlarımızın haklarını genişlettik; Yeşil Kart sahiplerinin
“ayakta tedavi” kapsamında gördükleri sağlık hizmetleri ile ilaç giderleri devlet
tarafından karşılanmaya başlanmıştır.

72

Sağlık hizmetlerine erişilebilirliği ve hizmet sunumunda kaliteyi artırdık.
Aile hekimliği uygulamasını başlattık ve tüm ülkeye yaygınlaştırdık. Aile hekimi
sayısını 2014 yılında 21.384’e ulaştırdık. Aile hekimliği uygulaması için 2015
yılında bütçede 4,8 milyar TL kaynak ayırdık.
Koruyucu sağlık hizmetlerinin bütçesinde yaklaşık 9 kat artış kaydettik,
tüm vatandaşların birinci basamak sağlık kuruluşlarından ücretsiz yararlanmasını
sağladık.
Hastane ve eczane önlerindeki kuyruklara son verdik, hastanın doktora,
tıbbi teknolojiye ve ilaca erişimini sağladık. SSK hastaneleri başta olmak üzere
diğer kamu kurumlarının hastanelerini Sağlık Bakanlığı’na devrettik, hastaneleri
tek çatı altında topladık.
Özel hastaneleri sisteme entegre ettik. Vatandaşlarımızı özel
muayenehanelerdeki yüksek ücretlere mahkum olmaktan kurtararak özel sağlık
tesislerinde hizmet alır hale getirdik.
Tam Gün Yasası ile vatandaşlarımızın özel muayenehanelere gitme
mecburiyetini büyük ölçüde azalttık.
Merkezi Hastane Randevu Sistemi (MHRS) uygulamasını başlatarak tüm
yurda yaygınlaştırdık.
Kamuda çalışan sağlık personeli sayısını 299 binden 612 bine ulaştırdık.
Mevcut fiziki mekânları iyileştirdik. 1.737 birinci basamak sağlık kuruluşu
760’tan fazla hastane ve ek bina olmak üzere yeni sağlık tesisi yaptık ve nitelikli
yatak oranını yüzde 11’den yüzde 48 düzeyine çıkardık.
Acil sağlık hizmetlerinde, kara ambulanslarıyla, ambulans helikopter
ve uçaklarıyla, deniz bot ambulanslarıyla dünyanın en ideal hizmet sunumu
yakalanmıştır.
2010 yılında başlattığımız evde sağlık bakımı hizmetleriyle yatağa bağımlı
hastalarımızın evlerinde kaliteli, etkin, ulaşılabilir ve güvenli sağlık hizmeti
almasını sağlıyoruz. Geldiğimiz noktada evde bakım hizmetlerini tüm yurda
yaygınlaştırdık.
Anne ve çocuk sağlığı ile aşılama hizmetlerinde kaydettiğimiz ilerlemeler
bebek ve anne ölümlerine de yansımış, son on yılda anne ve bebek ölümlerinde
tüm dünyada örnek olarak gösterilen düşüşler yaşanmıştır.
2015 yılında Sosyal Güvenlik Kurumunun yapacağı harcamalar da dahil
olmak üzere toplam kamu sağlık harcamaları için 81 milyar TL kaynak tahsis
ettik. Böylece 2002’ye oranla sağlık harcamaları için ayırdığımız kaynağı 6’ya
katladık.
73

2002 yılında yüzde 70 olan doğum öncesi bakım hizmetlerini, 2014 yılında
yüzde 97’ye; yüzde 69 olan hastanede yapılan doğum oranını yüzde 98’e ve
yüzde 77 olan aşılama oranını yüzde 97’ye çıkardık.
Bu gelişmelere bağlı olarak 2002 yılında 31,5 olan bebek ölüm hızı (bin
canlı doğumda) 2014 yılında 7,8’e, 40 olan beş yaş altı ölüm hızı (bin canlı
doğumda) 10,3’e, 64 olan anne ölüm oranı (yüz bin canlı doğumda) 15,9’a
düşürülmüştür. Doğumda beklenen yaşam süresi 71,8’den 76,9’a ulaşmıştır.
2002 yılında 138 olan 100 bin kişiye düşen hekim sayısını 174‘e; 171 olan
hemşire ve ebe sayısını da 252’ye yükselttik. 2013 yılı itibarıyla toplam hekim
sayısı 133.775’e ve hemşire sayısı 139.544’e ulaşmıştır.
Kişi başı hekime müracaat sayısı 2002 yılında 3,2 iken 2013 yılında 8,2’ye
yükselmiştir.
İlacı, geçtiği her aşamada izleyen İlaç Takip Sistemini (İTS) kurduk.
Güvenli ürüne erişimi sağlamak ve kayıt dışı ekonomiyle mücadele
kapsamında ülkemizde üretilen veya ithal edilen tıbbi cihazların ve kozmetik
ürünlerin piyasaya sürülmesi, denetimi, takibi ve gözetimini yapmak üzere Ürün
Takip Sisteminin (ÜTS) kurulması çalışmalarına başladık.
Bu gelişmeler neticesinde 2003 yılında yüzde 39,5 olan sağlık
hizmetlerinden memnuniyet oranını yüzde 70’in üzerine çıkardık.
b. Neler Yapacağız
Partimiz, yeni dönemdeki tüm vizyoner projelerinin merkezine sağlıkta
tüketen ülke olduğu kadar üreten ülke olma hedefini koymaktadır. Tıbbi
teknolojide, ilaç endüstrisinde ve sağlık turizminde kapasitemizi arttırmak,
yeni projelerin temel motivasyonunu oluşturacaktır. Hedefimiz ülkemizi sağlık
alanında bölgemizin öncü ülkesi yapmaktır.
Önümüzdeki dönemde hastanelerimizdeki nitelikli yatak oranını yüzde
90’ın üzerine çıkaracağız.
Aile hekimi başına düşen nüfus sayısını 3 binin altına düşüreceğiz.
Fedakar sağlık personelimizin şartlarını iyileştirmeye dönük
çalışmalarımıza devam edeceğiz.
Koruyucu Hekimliği yaygınlaştıracağız ve sağlıklı yaşam kültürünü teşvik
edeceğiz.
BİT destekli entegre uzaktan sağlık ve bakım uygulamalarını
yaygınlaştırılacağız.
74

Evde sağlık hizmetlerini, Aile ve Sosyal Politikalar Bakanlığı ve belediyeler
ile entegre ederek evde öz bakım hizmetlerini geliştireceğiz.
Ağız ve diş sağlığının düzenli kontrollerle takip edilmesini sağlayacağız.
Biyoteknolojik ürünlerde yerli üretimi artıracağız. Böylece sağlıkta üreten
ülke olacağız.
Plazma fraksinasyonu ile yerli plazma ürünleri üreteceğiz. Bu kapsamda,
yerli plazmayı kullanacak ve ülkemizi bu teknolojiyi üretebilen ve kullanabilen
sayılı ülkelerden biri haline getireceğiz.
Kişiye özel kanser tedavisini öngören ONCOGEN projemizi hayata
geçireceğiz. Projeyle kişiye özel ilaç ve kanser türüne özgü tedavi mümkün
olacak ve ülkemiz sağlıkta biyoteknolojik ürün rekabetinde dünyanın sayılı
ülkeleri arasına girerek, sağlıkta lider ülke olma hedefine bir adım daha
yaklaşacaktır.
Mili aşı projemiz ile kendi aşımızı üreteceğiz.
Kamu-Özel Ortaklığı (KÖO) modeli ile inşa edeceğimiz Şehir hastanelerini
yaygınlaştıracağız. Yurt genelinde oluşturulacak toplam 56.000 yatak kapasiteli
hastanelerimizi hizmete sokarak, daha gelişmiş bir hizmet altyapısı kuracağız.
Türkiye’nin son dönemlerde sağlık hizmetleri alanında gerçekleştirdiği
başarıları Ar-Ge alanında da sürdürebilmesi için Türkiye Sağlık Enstitüleri
Başkanlığı (TÜSEB) ile Kanser Enstitüsü ve Kalite ve Akreditasyon Enstitülerini
kuracağız.
Kalite ve Akreditasyon Enstitüsü ile dünya standartlarında sağlık hizmeti
sunarken, sağlık turizminde hedeflerimize istikrarlı ve kalıcı olarak yürüyeceğiz.
Türkiye Biyoteknoloji Enstitüsü ile ülkemizde sağlık alanında biyoeşdeğer
ilaçların geliştirilmesini sağlayacağız.
Sağlık Bilimleri Üniversitesi projemiz kapsamında; sağlık sisteminde rol
model uygulamaları hedefleyen bir ülke olarak çalışmalarımızın bir üniversite
çatısı altında yapılanmasına önem veriyoruz.
“Sağlıklı Yaşam ve Hareketlilik Öncelikli Dönüşüm Programı”mızla
tütün kullanımı, alkol ve uyuşturucu bağımlılığı ile etkin mücadeleyi; sağlıklı
beslenme, hareketli yaşam, gıda güvenilirliğinin ve ruh sağlığının geliştirilmesini
hedeflemekteyiz. Program kapsamında;
Tarımsal işletmelerle gıda ve yem işletmelerinde yapılan kontrolleri sayı ve
nitelik bakımından artıracağız.

75

Gıda kontrol laboratuvarlarının bilgi ve iletişim altyapısını güçlendireceğiz.
Veteriner sınır kontrol noktalarını iyileştirecek ve geliştireceğiz.
Başta çocuklara yönelik olmak üzere sağlığa zararlı gıda ürünlerinin
yanıltıcı, yanlış yönlendirici tanıtım faaliyetlerine yönelik tedbirler alacağız.
Etiket ve ambalajları, tüketicileri daha doğru bilgilendirecek şekilde
düzenleyeceğiz.
Çocukluk ve ergenlik dönemindeki bireylere yönelik sağlıklı beslenme
programları yürüteceğiz. Obezite ile mücadele edeceğiz.
Diyabetin erken dönemde teşhis edilme oranını artıracağız ve diyabetli
bireylere yönelik bakım hizmetlerini geliştireceğiz.
Tütün ve alkol bağımlılığından kurtulmak isteyen vatandaşların hizmete
erişimlerini kolaylaştıracağız.
Uyuşturucu madde bağımlılarına yönelik tedavi ve rehabilitasyon
hizmetlerini güçlendireceğiz. Uygulama koymuş olduğumuz eylem planını
titizlikle yürüteceğiz.
Yaşamı tehdit eden hastalıklardan kaynaklanan problemler ile karşılaşan
hastaların ve hasta yakınlarının, başta ağrı olmak üzere tüm fiziksel, psikososyal
ve ruhsal problemlerin önlenmesi veya giderilmesi amacıyla verilen hizmet
anlamına gelen palyatif bakım hizmetlerini yaygınlaştıracağız.
Bazı kanser türleri başta olmak üzere erken teşhise yönelik taramalarını
yaygınlaştırılacağız.
Asbest ve radon gibi kanser hastalığının önemli risk faktörlerine yönelik
haritalandırma yapacağız.
Bütün illeri kapsayan aktif bir kanser kayıt sistemi oluşturacağız.
Ülke genelindeki Toplum Ruh Sağlığı Merkezi (TRSM) sayısı ve
kapasitesini artıracağız. Ülke genelinde psikiyatri yataklarının sayısı artıracağız.
Yaşam alanlarına yakın uygun yerlerde çok amaçlı, uygun maliyetli spor
tesisi projeleri hayata geçireceğiz.
Yerel yönetimlerin yürüyüş ve koşu yolu gibi alanlara ilişkin farkındalığını
artıracağız.
Kamuya ait spor tesislerinin kullanım ilkelerini belirleyecek ve tamamını
vatandaşların kullanımına açacağız.

76

Spor dostu okul programı geliştireceğiz ve okul spor kulüplerinin
kurulmasını teşvik edeceğiz. Beden eğitimi ve spor derslerini daha aktif hale
gelmesini sağlayacağız.
“1 Milyon Bisikletle Sağlıklı Yaşam” programını başlatacağız.
2.3. Aile, Çocuk ve Dinamik Nüfus
AK Parti olarak, aile kurumunu güçlendirmeyi, çocuklarımızın sayısını
artırarak nitelikli bir biçimde yetişmelerini sağlamayı insan merkezli kalkınma
politikalarımızın ana ekseni olarak kabul ediyoruz.
Biz, sahip olduğumuz güçlü aile yapımızı diğer toplumlara göre önemli
bir fark ve avantaj olarak görüyoruz. Sosyal dayanışmamızı ve her türlü güçlüğe
karşı ayakta kalışımızı güçlü aile yapımıza borçluyuz. Ailelerimizi; bizi biz yapan
değerlerimizin taşıyıcıları ve bireyi topluma, toplumu bireye bağlayan önemli
birer köprü olarak değerlendiriyoruz.
Modern toplumlarda ailenin kişiye sağladığı manevi destek, beşeri ve
sosyal sermaye altyapısı aşınmaktadır. AK Parti olarak kurulduğumuz günden
itibaren bu tehditleri gördük; ailenin korunması ve güçlendirilmesini, milletimizin
bekası açısından öncelikli bir mesele olarak ele aldık.
AK Parti olarak, gelecek idealimiz olan güçlü toplumun esasının sağlam
ve mutlu bir aile olduğunu biliyoruz. İlke ve değerlerin nesiller arasında sağlıklı
bir biçimde aktarılmasını sağlayan aileyi ilk ve en önemli eğitim kurumu olarak
görüyoruz. Bize göre, geleceğimizin teminatı çocuklarımız kaliteli bir aile
ortamında büyürken, ruhen ve bedenen sağlıklı bir biçimde yetişecekler ve
topluma dinamizm kazandıran nesiller oluşturacaklardır.
a. Neler Yaptık
İktidara geldiğimiz ilk günden itibaren ailenin toplumun yapı taşı olduğunu
söyledik. Diğer gelişmiş toplumlardan önemli oranda ayrılan yönümüzün bu
olduğunu vurguladık ve sağlam bir aile yapısına sahip olmamız için politikalar
ürettik.
2011 yılında Aile ve Sosyal Politikalar Bakanlığını kurduk.
Aileye yönelik sunulan özel danışmanlık hizmetlerinin etkililiğinin
artırılması amacıyla gerekli düzenlemeleri yaptık. Bu çerçevede, Bakanlık dışında
hizmete açılan aile danışma merkezlerinin açılış ve işleyişlerine yönelik gereken
rehberlik ve danışmanlık hizmetlerini sürdürmekteyiz.
İktidarımız döneminde “Ailenin Korunması ve Kadına Karşı Şiddetin
Önlenmesine Dair Kanun” hayata geçirilmiştir. Kadına Yönelik Şiddet ve Aile İçi
Şiddetin Önlenmesi ve Bunlarla Mücadeleye Dair Avrupa Konseyi Sözleşmesi,
77

yani İstanbul Sözleşmesi kabul edilerek yürürlüğe girmiştir.
Aile Eğitim Programını (AEP), aile üyesi bireylerin çağın gerektirdiği
temel aile yaşam becerilerine yönelik bilgi, beceri ve tutumları kapsamlı olarak
edinebilmeleri için hazırladık.
Evlilik Öncesi Eğitim Programını, evlilik öncesi süreçte çiftlerin birbirlerini
tanımaları, evlilikle ilgili gerçekçi beklentiler oluşturabilmeleri, etkili iletişim
kurma yollarını ve olası sorunlarla nasıl baş edeceklerini bilmeleri amacıyla
hazırladık ve ülke genelinde uygulamaktayız.
Sosyal desteklerimizde aileyi odağa alarak, bütüncül bir perspektifle yeni
programlar geliştirdik. Bu kapsamda Aile Sosyal Destek Programını (ASDEP)
başlattık. Bu programla hizmetlerin tüm ihtiyaç grupları için ulaşılabilir olması,
sosyal hizmete ihtiyacı olan bireylerin öncelikle yaşadıkları ortamda kendilerine
yeterli hale gelmesi, sosyal hizmet ve yardıma ihtiyaç duyan aileye yerinde, etkili
ve yaygın bir hizmet verilmesini amaçladık. Kırıkkale ve Karabük illerinde pilot
çalışmalar yaptık.
Evlat edinme, işçi annenin ölümü ve prematüre doğumlarda izin haklarının
genişletilmesini sağladık.
Eşi doğum yapan işçiye babalık izni verilmesini düzenledik.
Gençlerde evliliğin teşvik edilmesi amacıyla destek modelleri geliştirdik.
Kreş ve gündüz bakımevlerini yaygınlaştırmak için, bu kurumlara okul
öncesi eğitim kurumlarına tanınan vergi teşviklerinden yararlanmalarını
sağlayarak 5 yıl vergi istisnası tanıdık.
Aile odaklı politikalarımızda çocuklarımıza özel bir öncelik veriyoruz.
Çocuklarımızın haklarını ve ihtiyaçlarını esas alarak, potansiyellerini geliştirmeye
yönelik fırsat ve imkânlarını artırmayı ve temel kamu hizmetlerine erişimlerini
kolaylaştırmayı hedefledik.
13 yıllık iktidarlarımız döneminde çocuklarımıza yönelik önemli işlere imza
attık.
Erken çocukluk eğitimini yaygınlaştırdık ve okullaşma oranlarını artırdık.
Şartlı eğitim ve sağlık yardımları, ücretsiz kitap, okul sütü ve taşımalı
eğitim uygulamalarını gerçekleştirdik. Yıllık ortalama 3 milyon çocuk için
annelere düzenli nakit desteği sağladık.
Yetiştirme yurtlarında kalmış olup 2828 sayılı Kanun kapsamında kamu
kurum ve kuruluşlarında istihdam edilen kişi sayısı 2015 yılı Ekim ayı itibarıyla 40
bini geçmiştir. 2015 yılında da 1.876 kişinin atamasını gerçekleştirdik.
78

Çocuk fırsat eşitliğinin artırılmasına yönelik sağlık sigortasının kapsamını
genişlettik.
Çocuklarımıza özel mahkemeler kurduk. Çocuk destek merkezleri
oluşturarak suç mağduru, suça sürüklenen ve sokakta risk altında bulunan
çocukları güvence altına aldık.
Özel ilgiye muhtaç çocuklarımıza yönelik sosyal destek programları
yürütmekteyiz.
Çocuklarımızın yuva ve yurtlarda bakımı yerine, aile yanında bakımı
birinci önceliğimiz olmuştur. Ailesiyle yaşayan ancak desteğe ihtiyaç duyan
çocuklarımızı, aile bütünlüğü bozulmadan aileleri yanında desteklemekteyiz.
Sosyal ve ekonomik destek hizmeti kapsamında 2002 yılında 12 bin kişiye
destek verilirken, bu sayı 2015 yılı Mayıs ayı itibarıyla yaklaşık 63 bin kişiye
ulaşmıştır. 2015 yılında sosyal ve ekonomik destek verilenlere ödenen aylık
destek miktarı ortalama 582 TL’dir.
Kurum bakımından aile bakımına dönen çocuk sayısı ise, 2002 yılında 268
iken, 2015 yılı Mayıs ayı sonu itibarıyla 10.762’ye ulaşmıştır.
2002 yılında koruyucu aile yanında bakılan çocuk sayısı 520 iken, 2015 yılı
Mayıs ayı itibarıyla bu sayı 4 bini aşmıştır.
Koruyucu ailelere çocuk başına harçlık dahil ortalama aylık 908 TL ödeme
yapmaktayız.
2002 yılına kadar toplam yaklaşık 7 bin çocuk evlat edindirilmişken, 2015
yılı Mayıs ayı itibarıyla toplam yaklaşık 14 bin çocuk evlat edindirilmiştir.
Hizmet dönüşümü kapsamında, yurt ve yuvalardaki çocuklarımızın yüzde
90’ını ev tipi bakım birimlerine (sevgi evi, çocuk evi) yerleştirdik.
2002 yılında 3 sevgi evinde 250 çocuğumuza hizmet sağlarken, 2015 yılı
Mayıs ayı itibarıyla 77 sevgi evi sitesinde toplam 4.610 çocuğumuza hizmet
sağlıyoruz.
Çocuk evleri uygulamasını 2005 yılında başlattık. 2005 yılında açılan 4
çocuk evinde hizmet verilen çocuk sayımız 21 iken; 2015 yılında çocuk evi sayısı
1.015’e, hizmet verilen çocuk sayımız ise 5.251’e ulaşmıştır.
Suç mağduru, suça sürüklenen, sokakta risk altında bulunan 11-18 yaş
arası çocuklara özgü Çocuk Destek Merkezlerini oluşturduk. Bu merkezlerimiz
söz konusu çocuklarımızın temel gereksinimlerini karşılamak, aile ve yakın
çevrelerine dönmelerini sağlamak üzere hizmet vermektedir.

79

Çocukların yaşadıkları risk ve travmaların tedavisine yönelik ANKA
Psikososyal Destek Programını uygulamaya koyduk.
AK Partinin insan odaklı politikalarında nüfus ve nüfusun özellikleri önemli
bir yer tutmaktadır. Kalkınmanın ve refahın ancak genç, dinamik ve kaliteli bir
nüfus yapısıyla mümkün olabileceğini görüyor ve benimsiyoruz. Yaşlanmadan
zenginleşmemiz gerektiğine inanıyoruz.
Nüfusun yaşlanmasının gecikmesi ve doğurganlık hızının olabildiğince geç
yavaşlamasına yönelik tedbirler aldık.
2006 yılından bu yana, toplam doğurganlık hızı, yenileme seviyesi olan
kadın başına 2,1 çocuk seviyelerinde durağanlaşmıştır.
TÜİK’in yaptığı uzun dönem nüfus projeksiyonlarına göre, tedbir
alınmaması halinde, doğurganlık hızının 2050 yılına kadar 1,65 çocuk seviyelerine
kadar gerileyeceği tahmin edilmektedir.
Bu kapsamda nüfus politikamızda değişime gittik ve 2000’li yıllara kadar
uygulanan doğurganlığı azaltmaya yönelik politikalar yerine doğurganlığı
artırmaya yönelik politikalara geçiş sağladık. 	
Bu çerçevede, çalışan kadınlara üçüncü çocuğa kadar doğum borçlanması
imkânı getirdik, tüp bebek uygulamasına erişimi kolaylaştırdık ve özel sektör
tarafından kurulacak kreş ve gündüz bakımevleri için 5. bölge teşvikleri sağladık.
b. Neler Yapacağız
Önümüzdeki dönemde de ailenin bütünlüğünün korunmasına,
güçlendirilmesine ve sosyal refahının artırılmasına yönelik aile eğitimi
programları çalışmalarını yaygınlaştırarak devam ettireceğiz. Sosyal hizmet
birimlerinde sunulan hizmetlerle aile bireylerinin ekonomik ve sosyal yaşama
katılımlarının artırılmasını sağlayacağız.
Sosyal yardım veya sosyal hizmete ihtiyacı olan bütün dezavantajlı
vatandaşlarımıza ulaşacak olan Aile Sosyal Destek Programının (ASDEP) alt
yapısını tamamlayacak, bir bilişim altyapısı kuracak ve yeterli sayıda nitelikli
personel istihdam ederek ASDEP’i aşamalı olarak hayata geçireceğiz.
Aile bazında eğitim, sağlık, istihdam, gelir gibi alanları içeren sosyal risk
haritası çıkaracağız.
Aile, bebek ve çocuk dostu kültürel ortam ve mekânlar oluşturacağız.
Konut, eğitim, sosyal güvenlik ve gelir dağılımı politikaları ile aile
bütünlüğünün korunması ve güçlendirilmesi politikalarımızı birbirini tamamlayıcı
bir anlayışla uygulayacağız.
80

Genel olarak toplumsal değerlerin, özel olarak aile değerlerinin
geliştirilmesi, korunması, sürdürülmesine dönük faaliyetlere öncelik vereceğiz;
aile değerlerini öne çıkaran kültür, sanat, eğitim, TV programları gibi çalışmaları
teşvik edeceğiz.
Aile içi şiddet, ihmal ve istismarın önlenmesi, kötü alışkanlıkların ve
bağımlılıkların azaltılmasına yönelik hizmetlerin geliştirilmesini sağlayacağız.
Sokakta yaşayan, çalışan, çalıştırılan ve risk altında olduğu tespit edilen
çocuklar ile koruma altında olup uyuşturucu bağımlılığı tedavisi tamamlanan
çocuklar ve ailelerine yönelik psikolojik ve sosyal destek programları
oluşturacağız.
Belediyelere kreş açma zorunluluğu getireceğiz.
Çocuk hizmetlerinde toplumun tüm kesimlerinin katıldığı ve sorumluluk
üstlendiği toplumsal duyarlılığın ve farkındalığın oluştuğu, çocuğa karşı ihmal,
şiddet ve istismarın olmadığı bir ortam oluşturacağız.
Çocuk haklarının ulusal bir strateji olarak benimsendiği ve tüm kamu
kurum ve kuruluşları ile uygulamaya geçirildiği bir Türkiye’yi hedefliyoruz.
Önümüzdeki dönemde de koruma ve bakım altındaki çocuklar, uygunsa
ailesinin yanına bu mümkün değilse, akrabalarından bir ailenin yanına, bu da
mümkün olmuyorsa, koruyucu ailenin yanına yerleştirilmek suretiyle kuruluş
bakımının kapsamını en aza indireceğiz.
Çocuk hizmetlerinde yapısal dönüşümle, kurum bakımından aile yanına
bakıma, koğuş sisteminden ev ortamına geçişi sağlayacağız.
Hizmet dönüşümü kapsamında hâlihazırda hizmet vermekte olan yurt ve
yuvalar kapatılacak, çocuk bakım hizmetleri sadece ev tipi kuruluşlar aracılığıyla
devam ettirilecektir.
Uyuşturucu bağımlısı çocuklarımızın tedavi ve psiko-sosyal
rehabilitasyonunu içeren kurumsal yapıları hayata geçireceğiz.
Çocuklarımız için ihtisaslaştırılmış rehabilitasyon sistemine geçilerek,
suçun mağduru ya da suça sürüklenen çocukların en süratli şekilde topluma
kazandırılmalarını sağlayacağız.
Çocuklarımızın insani ve ahlaki değerlere sahip, bilinçli, iyi eğitimli, saygılı
ve kendine güvenen fertler olarak yetiştirilmelerini sağlayacağız.
Her bir çocuğumuzun fırsat eşitliği çerçevesinde eğitim almalarına imkân
vereceğiz.

81

Türkiye’nin ekonomik ve sosyal gelişmesini desteklemek üzere dinamik
nüfus yapısının korunması, aile kurumunun güçlendirilmesi ve böylece sosyal
refah ve sosyal sermayenin artırılması amacıyla, “Ailenin ve Dinamik Nüfus
Yapısının Korunması Öncelikli Dönüşüm Programı”mızı hazırladık. Program
kapsamında;
Çalışanların doğuma bağlı izin ve haklarını güçlendirmek üzere Devlet
Memurları Kanunu ve İş Kanununda gerekli değişiklikleri yapacağız.
Bütün annelerimize “Doğum Hediyesi” programı kapsamında, ilk çocuk
için 300 TL, ikinci çocuk için 400 TL, üç ve üzerinde çocuklar için 600 TL
ödemenin yapılmasına imkân verecek hukuki ve kurumsal düzenlemeleri yerine
getireceğiz.
Memurlarımızın sahip olduğu doğuma bağlı izin ve hakların İş Kanununa
tabi çalışanlarla uyumlulaştırılmasını sağlayacak düzenlemeler yapacağız.
Kaliteli, hesaplı ve kolay erişilebilir kreş imkânlarının yaygınlaştırılmasına
yönelik olarak kreşleri teşvik edecek düzenlemeleri hayata geçireceğiz.
Gençlerde evliliğin teşvik edilmesi amacıyla destek modelleri (Çeyiz
Hesabı) geliştireceğiz.
Mevcut çocuk ve anne dostu sağlık uygulamalarını geliştireceğiz.
Yerel yönetimlerde çocuk dostu şehirler modeli oluşturacak ve
yaygınlaştıracağız.
Çocuk dostu sosyal ve kültürel bir ortamın oluşturulmasına yönelik destek
programları hazırlayacağız.
Aile ve iş hayatının uyumunun güçlendirilmesi için farkındalığın
artırılmasını sağlayacağız.
Okul saatlerinin çalışma saatleriyle uyumunu sağlayacağız.
Nüfus kayıt sistemini iyileştireceğiz.
Yaşlılarımızın ekonomik ve sosyal hayata daha aktif olarak katılmaları
için Yaşlanma Ulusal Uygulama Programımızın daha etkin bir şekilde hayata
geçirilmesini sağlayacağız.
Göç alanında güvenilir bir veri sistemi oluşturacağız.
Göç ve uluslararası koruma alanında hukuki ve kurumsal düzenleme
eksikliklerini tamamlayacağız.
Uluslararası korumadan faydalananlar için sağlık, barınma ve eğitim
82

sorunlarının giderilmesi için uyum politikaları ve uygulamalarını planlayarak,
gönüllü geri dönüşler için özel programlar hazırlayacağız.
2.4. Sosyal Koruma ve Yoksullukla Mücadele
AK Parti olarak insanı yaratılmışların en şereflisi olarak gören bir
anlayıştan gelmekteyiz. Bizim için her bir insan değerlidir ve her bir insana
karşı sorumluyuz. Bu bilinçle, insanı bütün politikalarımızın merkezine koyduk.
Ekonomik ve sosyal politikalarımızı sosyal adalete öncelik veren insani kalkınma
anlayışımız çerçevesinde belirlemekteyiz.
Yoksulluğun ortadan kaldırılmasını, ihtiyacı olan herkese sosyal destek
sunulmasını ve sosyal desteklere duyulan ihtiyacın azaltılmasını temel
görevlerimiz arasında görüyoruz. Yoksullukla mücadelede elde ettiğimiz
başarıların sürdürülmesi ve gelir dağılımının daha da iyileştirilmesi temel
hedeflerimizdendir.
İktidarlarımız döneminde Türkiye, ekonomisini büyütürken eş zamanlı
olarak sosyal dengeleri iyileştirebilen ender ülkelerden biri oldu. Küresel kriz
ortamında bir çok ülkede gelir dağılımı bozulurken ülkemiz istihdam üretmeye
ve sosyal politikaları güçlendirmeye devam etti. İzlediğimiz politikaların sonucu
olarak, Dünya Bankası verilerine göre, Türkiye’de orta sınıfın payı 2002-2011
döneminde ikiye katlandı. Türkiye, bu dönemde OECD ülkeleri arasında gelir
dağılımını iyileştirebilen tek ülke oldu.
UNDP tarafından açıklanan İnsani Gelişme Endeksi sıralamasında
ise Türkiye 2000 yılında 158 ülke arasında 80.sırada iken, 2014 yılında 187
ülke arasında 69. sıraya ilerlemiştir. Bu sıralamayla Türkiye “yüksek insani
gelişmişlik” kategorisinde yer almaktadır. Önümüzdeki dönemde “çok yüksek
insani gelişmişlik” grubunda yer almayı hedeflemekteyiz.
a. Neler Yaptık
Adalet ve Kalkınma Partisi olarak, iktidara geldiğimiz ilk günden itibaren
sosyal olarak korunma ihtiyacı olan tüm vatandaşlarımıza el uzattık ve
uzatmaya da devam edeceğiz.
İktidara geldiğimizde ilk olarak sosyal hizmet ve yardım alanındaki
dağınıklıkları gidererek bu alandaki kuruluşları ve politikaları tek bir bakanlık
çatısı altında birleştirdik.
Yoksulluğu azalttık. Türkiye’de kişi başına harcaması günlük 1 doların
ve 2,15 doların altında insan kalmadı. Kişi başına harcaması günlük 4,3 doların
altındaki nüfus ise 2002 yılında yüzde 30,3 iken 2013 yılında yüzde 2,1’e
gerilemiştir.
İktidarımız döneminde kamu çalışanlarımızı ve emeklilerimizi enflasyona
83

ezdirmedik, bilakis gelirlerini reel bazda artırdık.  
2002 yılı sonundan 2015 yılı Ocak ayı sonuna kadar enflasyon yüzde 185
oranında artarken; aile yardımı ödeneği dahil en düşük memur maaşı yüzde 435
artarak 2.097 TL’ye yükselmiş ve reel olarak yüzde 88 artmıştır.
Aile yardımı ödeneği dahil ortalama memur maaşı, yüzde 329 artarak 2.481
TL’ye yükselmiş ve reel olarak yüzde 51 artmıştır.
2015 yılının ilk yarısı itibarıyla, net asgari ücret yüzde 415 artarak 949
TL’ye yükselmiştir. 2015 yılının ikinci yarısında ise 1.000 TL’yi aşmıştır.
En düşük SSK emekli aylığı yüzde 317 artarak 1.072 TL’ye yükselmiş ve
reel olarak yüzde 46 artmıştır.
Sosyal yardım harcamalarının GSYH’ya oranını yaklaşık 2,5 katına çıkardık.
Sosyal yardım harcamaları için 2002 yılında 825 Milyon TL kaynak aktarılmışken,
bu miktar 2015 yılında 33 milyar TL’ye ulaşmıştır.
Bu kapsamda 2015 yılında engelli vatandaşlarımızın hayat kalitesini
artırmak için uygulamaya koyduğumuz engelli evde bakımı için 4,5 milyar TL,
geliri asgari ücretin üçte birinden az olan 65 yaş üstü yaşlılarımıza, bakıma
ihtiyacı olan engelli vatandaşlarımıza ve engelli vatandaşlarımızın yakınlarına
bağladığımız aylıklar için 3,9 milyar TL, hayata geçirdiğimiz koruyucu aile modeli
için 52 milyon TL, koruma altına alınacak çocuklarımızın aileleri ile bir arada
yaşamasına fırsat sağlamak amacıyla sunduğumuz ekonomik yardım ve diğer
sosyal hizmet uygulamaları için 457 milyon TL kaynak ayırdık.
Sosyal yardım programlarını çeşitlendirdik; engelli ve yaşlılar, eşi
vefat etmiş kadınlar, muhtaç asker ailelerine yönelik düzenli sosyal yardım
programları uygulamaya başladık.
Muhtaç Asker Ailelerine Yardım Programını başlattık; vatani görevini
yerine getirmekte olan askerlerimizin, sosyal güvencesi olmayan ve ihtiyaç
sahibi ailelerinin aylık 250 TL düzenli yardım ile desteklenmesini sağlıyoruz.
2012 yılında Eşi Vefat Eden Kadınlara Düzenli Nakdi Yardım Programını
başlattık. 2014 yılı itibarıyla yaklaşık 301 bin kadınımızı aylık 250 TL düzenli nakdi
desteğe kavuşturduk ve toplam 814 Milyon TL yardım yaptık.
2003-2015 yılı Haziran ayı arasında yıllık ortalama 2 milyon öğrenciye okula
devam etmesi şartıyla yapılan Şartlı Eğitim Yardımları kapsamında 4 milyar TL
kaynak aktardık.
Şartlı Sağlık Yardımları kapsamında yıllık ortalama 1 milyon çocuğumuzun
düzenli sağlık kontrollerinin yaptırılması şartı ile ailelerine 1,4 milyar TL kaynak
aktardık.
84

Sosyal yardım alanında sağlıklı işleyen ortak veri tabanı eksikliğini
gidererek kurumsal bir sosyal yardım sisteminin kurulmasına yönelik
“Bütünleşik Sosyal Yardım Hizmetleri Projesi”ni tamamlamak üzereyiz.
Sosyal yardım programlarının etkinliğini artırmaya yönelik “Puanlama
Formülü Projesi”ni tamamlayarak sosyal hizmet ve yardımlardan yararlanacak
kişi ve grupların tespitinde nesnel ölçütler oluşturduk.
2 milyon kişiye Sosyal Yardım Kartı dağıttık.
2014 yılında 9,4 milyon vatandaşımızın 6,13 milyar TL’lik Genel Sağlık
Sigortası primini karşıladık.
Sosyal güvencesi bulunan yoksul kesimin de sosyal yardımlardan
yararlanmasını sağladık.
Sosyal yardım istihdam bağlantısının kurulması amacıyla sosyal yardım
alan çalışabilir durumdaki kişilerin İŞKUR kayıtları Bütünleşik Sosyal Yardım
Sistemi üzerinden yapılmaya başlanmıştır.
Sosyal hizmetler alanında evde bakım, öncelikli olmakla birlikte kurum
bakımında koğuş tipi bakım modelinden ev tipi bakım modeline geçilmesini
sağladık.
Engellilere ödenen aylıkları, engel durumuna göre, yüzde 200 ile yüzde 300
oranlarında artırdık ve 18 yaşın altındaki engellilerin de yararlanmasını sağladık.
İhtiyaç sahibi, bakıma muhtaç engelliler için evde bakım aylığı
uygulamasını başlattık ve ayrıca özel bakım merkezlerinden yararlanan engelliler
için aylık iki net asgari ücret tutarında ödeme yapmaya başladık.
Engellilerin toplumsal hayata katılımı önündeki engelleri kaldırmak üzere;
kamuya açık alanlar ile binalar ve toplu taşıma hizmetlerinin erişilebilir hale
getirilmesine yönelik düzenlemeler yaptık.
Engellilerin Haklarına İlişkin Birleşmiş Milletler Sözleşmesini 2007 yılında
imzaladık. 2009 yılında TBMM’de onaylanarak yürürlüğe girdi.
İlk defa devlet memuru olarak atanacak engelliler için ayrı ve merkezi bir
sınav yapılması uygulamasını getirdik.
2002 yılı itibarıyla engelli kontenjanında memur olarak çalışan engelli
sayısı 5.777 iken bu rakam 2015 yılı Mayıs ayı itibarıyla 37.031’e ulaşmıştır.
2007 yılında evde bakım hizmetinden yararlanan engelli sayısı 30.368 iken,
2015 yılı Eylül ayı itibarıyla 466.427 engelliye evde bakım hizmeti vermekteyiz.
Vazife ve harp malullüğü kapsamındaki TSK mensubu ve güvenlik
85

görevlilerinden hayatını kaybedenlerin yakınlarına iki, malul olanlara bir istihdam
hakkı sağladık.
Vazife malullüğü kapsamında bulunan diğer kamu görevlilerinden hayatını
kaybedenlerin yakınlarına ve malul olanlara bir istihdam hakkı sağladık.
Terör mağduru sivil vatandaşlardan terör eylemleri nedeniyle hayatını
kaybeden veya engelli hale gelenlere bir istihdam hakkı getirdik. Çok sayıda
insanımıza istihdam imkânı sağladık.
b. Neler Yapacağız
Önümüzdeki dönemde de yoksullukla hızlı bir biçimde mücadeleyi ve
sosyal koruma politikalarımızı sürdüreceğiz.
Aile ve Sosyal Politikalar Bakanlığı bünyesinde birleştirilen sosyal hizmet
ve yardım kuruluşları arasında koordinasyon ve işbirliğini artıracağız. Bu
kapsamda Aile Bilgi Sistemini kuracağız.
Sosyal transferler ve vergi düzenlemelerinde en yoksul kesimi gözeten
anlayışımızı sürdüreceğiz.
Sosyal yardım alanında hak temelli bir anlayış içinde etkinliğin
artırılmasına yönelik olarak Sosyal Yardım Kanunu çıkaracağız.
Sosyal yardım istihdam bağının kurulması hususunda sosyal yardım
yararlanıcılarının istihdama katılımı konusunda geliştirdiğimiz mekanizmaları
güçlendireceğiz. Ayrıca İŞKUR’un bu alandaki kurumsal kapasitesini artıracağız.
Kurum bakım hizmetlerinde standartları geliştirerek, denetim sitemimizi
etkinleştireceğiz.
Sosyal yardımlarda aile büyüklüğünü esas alacak, ailenin bütünlüğünü
koruyan bir modeli hayata geçireceğiz. Sosyal destek ve hizmetlerin hak temelli
olarak bütünleşik bir şekilde sunulduğu bir sosyal destek sistemi kuracağız.
Sosyal Hizmet Merkezlerinde yürütülen hizmetlerimizin çeşitliliği ve
etkinliğini artıracağız.
Erişilebilirlik konusunda uygulamayı güçlendirerek, toplumda farkındalık
yaratmaya yönelik kampanyalar düzenleyeceğiz.
Evde bakım hizmetlerinin sosyal hizmeti de kapsayacak şekilde yeniden
tasarlanmasını sağlayacağız.
Engelli genç ve çocukların kısa süreli gündüz ve yatılı bakımı için güvenli
bir biçimde bırakılabilecekleri “Engelli Yaşam Merkezleri” kuracağız.

86

Engelli genç ve çocukların gün içerisinde sosyal faaliyet yapabilmelerine
imkan verecek şekilde gençlik merkezlerinde ortam oluşturacağız.
Yaşlıların ekonomik ve sosyal hayatta daha fazla yer almalarına ve yaşam
kalitelerinin yükseltilmesine yönelik daha güçlü adımlar atmaya devam edeceğiz.
Huzur evlerine daha fazla destek sağlayacağız.
2.5. Kadın
Kadınların hakları, refahı, sosyal hayatta karşılaştığı engellerin ortadan
kaldırılması güçlü toplum hedefimiz ve kalkınmamız için vazgeçilmezdir.
Kadınlarımız, toplumsal hayatın olduğu kadar ailelerimizin de temel direğidir.
AK Parti olarak, kadınların bireysel ve toplumsal olarak daha da
güçlenmeleri, daha kaliteli eğitim olanaklarına sahip olmaları, karar alma
mekanizmalarındaki etkinliklerinin artırılması, işgücü piyasasına girişlerinin
kolaylaştırılarak istihdamlarının artırılması, sosyal güvencelerinin sağlanması ve
kadın girişimci sayısının artırılması temel hedeflerimizdir.
a. Neler Yaptık
Kadınların tüm dünyada olduğu gibi ülkemizde de geçmişten gelen
dezavantajlı konumlarını avantaja çeviren birçok düzenleme ilk kez AK Parti
hükümetleri döneminde gerçekleşti. Kadınlarımız bu yapmış olduğumuz
düzenlemeler ile toplumda, iş hayatında, sivil toplum faaliyetlerinde nasıl
üretken olduklarını gösterdiler. Kadınlarımızın son yıllarda işgücüne katılım
oranındaki yüksek artış bunun en önemli göstergelerinden biridir.
AK Parti olarak iktidarlarımız döneminde kadınlarımıza hak ettikleri değeri
verdik ve ülkemizin gelişme sürecinde rollerini güçlendirdik. Kadınlarımıza
yönelik birçok reformu bu dönemde gerçekleştirdik.
Öncelikle kadınlarımız için pozitif ayrımcılık sağlanmasını anayasal
güvenceye kavuşturduk. Kadın erkek fırsat eşitliği ilkesini, Anayasanın özellikle
10. maddesinde yaptığımız değişikliklerle güçlendirdik.
Artık kadınlarımız parlamentoda daha güçlü temsil ediliyorlar. 2002 yılında
24 olan parlamentodaki kadın sayısı, 2015 seçimleriyle 98’e yükselmiştir. TBMM
bünyesinde Kadın-Erkek Fırsat Eşitliği Komisyonunun kurulmasına öncülük ettik.
Bu Komisyonu etkili bir şekilde çalıştırmaktayız.
Dini inançları yüzünden ayrımcılığa uğrayan, başörtüsü yüzünden eğitim
özgürlüğü kısıtlanmış, ayrımcılığa uğramış kadınlarımızın eğitim ve çalışma
haklarını kullanabilmelerini mümkün hale getirdik.
Kadına karşı şiddet ile mücadelede sıfır tolerans ilkesini gözettik. Aile
87

içi şiddetin, töre ve namus cinayetlerinin engellenmesine yönelik hukuki
düzenlemeler yaptık. Yine bu amaca yönelik olarak “Avrupa Konseyi
Sözleşmesini (İstanbul Sözleşmesi)” çekincesiz olarak imzalayan ilk ülke olduk.
Hiçbir kadının savunmasız ve sahipsiz kalmaması gerektiği yolundaki
temel anlayışımızın gereği olarak, devlet kurumlarına başvuran kadınlarımıza ve
çocuklarına korunma ve barınma hizmeti sunuyoruz.
“Kadına Yönelik Aile İçi Şiddetle Mücadele Ulusal Eylem Planı”nı, ilgili
tarafların katılımıyla güncelledik.
14 pilot ilde kurmaya başladığımız Şiddet Önleme ve İzleme Merkezleri
(ŞÖNİM) bugün itibarıyla 36’ya yükselmiştir. Ayrıca, kadın konukevleri sayısını
133’e ulaştırarak ciddi bir artış sağladık.
AK Parti iktidarlarımız döneminde kadınlarımıza ilişkin temel göstergelerde
belirgin iyileşmeler meydana gelmiştir.
İlk, orta ve yükseköğretimde okullaşma oranlarında son on yılda önemli
artışlar gerçekleştirdik. Bu bağlamda özellikle kız öğrencilerimizin okullaşma
oranlarını artırarak erkek öğrencilerimizin okullaşma oranlarına yakınsamasını
sağladık.
2003-2004 eğitim döneminde ilköğretim kademesinde net okullaşma oranı
toplamda yüzde 90,2 iken, erkek ve kız çocukları için sırasıyla yüzde 93,4 ve yüzde
86,9 olarak kaydedilmiş; 2014-2015 eğitim döneminde okullaşma oranı erkek ve
kız çocukları için sırasıyla yüzde 96 ve yüzde 96,6 olarak gerçekleşmiştir.
Ortaöğretimde de net okullaşma oranları son yıllarda önemli ölçüde
artarak toplamda yüzde 94,4; erkek ve kız çocukları için sırasıyla yüzde 94,4 ve
yüzde 94,3 olmuştur.
2002-2003 eğitim döneminde yüzde 14,7 olan toplam yükseköğretim
net okullaşma oranının, 2014-2015 eğitim döneminde yüzde 39,5’e yükseldiği
görülmektedir. Kadınlar açısından bu oran 2002-2003 eğitim döneminde yüzde
13,5 iken 2014-2015 eğitim döneminde yüzde 41,1’e yükselmiştir.
Çocuklarımızın okullaşama oranlarını artırmak amacıyla Şartlı Eğitim
Yardımını başlattık. Bu yardımları sürekli olarak artırdığımız gibi kız çocuklara
verilen yardım miktarını daha yüksek tuttuk. Ödemeleri ise sadece annelere
yapmaktayız.
Özel sektör ve sivil toplum kuruluşları ile işbirliği içinde yürüttüğümüz
“Haydi Kızlar Okula”, “Baba Beni Okula Gönder”, “Kardelenler” gibi
kampanyalar ve “Temel Eğitime Destek Projesi”, “Kız Çocuklarının
Okullaşmasının Artırılması Projesi” gibi projelerle; kız öğrencilerimizin okuldan
ayrılma oranlarının düşürülmesini hedeflemekteyiz. Kadınlar ile okuldan erken
88

ayrılan kız çocukları için eğitim programları düzenlenmekteyiz.
İstihdam imkânlarında, sosyal güvenlik haklarında, girişimcilik
desteklerinde, doğum izinlerinde önemli düzenlemeler yaparak, kadınlarımızın
toplumdaki konumunu güçlendirdik.
AK Parti olarak kadınlarımızın istihdamını destekledik. Kadınların
istihdamını teşvik amacıyla sigorta prim işveren payının belirli oranlarda
karşıladık. Kadınlarımızın işgücüne katılım oranı, 2002 yılında yüzde 27,9 iken,
son yıllarda kadın istihdamı alanında izlediğimiz politikalar ve yürüttüğümüz
projelerle bu oranı 2014 yılında yüzde 33,6’ya yükselttik.
2010-2014 döneminde izlediğimiz politikaların da sonucu olarak yaklaşık
1,5 milyon kadınımıza, yeni iş imkânı sağlamış olduk.
b. Neler Yapacağız
Kadının bireysel ve toplumsal olarak daha da güçlenmesi için hayata
geçirdiğimiz politikaları ve başlattığımız çalışmaları kararlılıkla uygulamaya
devam edeceğiz.
Önümüzdeki dönemde kadınların karar alma mekanizmalarındaki
etkinliğini daha da artıracağız. Siyasetten bürokrasiye kültürel ve sanatsal
hayattan sivil toplum faaliyetlerine kadar kadının katılımını ve rolünü
güçlendireceğiz.
Kadınlarımızın konumunu daha da güçlendirmek ve uygulamalarımızın
etkinliğini artırmak üzere, kadına ilişkin mevzuatı ilgili tarafların görüşlerini alarak
gözden geçireceğiz.
Başta erken çocukluk dönemi eğitiminin geliştirilmesi olmak üzere, kız
çocuklarının eğitime devam etmelerinin sağlanması için gerekli tedbirleri alacak
ve ilave teşvik mekanizmalarını hayata geçireceğiz.
Mobil eğitim ve öğretim ekiplerinin mevsimlik tarım işçileri ile göçer ve
yarı göçerlere yönelik sunduğu temel eğitim, yaygın eğitim ve yayım hizmetlerini
yaygınlaştıracağız. Özellikle kız çocukları ve kadınların bu hizmetlerden etkili bir
biçimde yararlandırılmalarının zorunlu kılınmasını sağlayacağız.
Erken evliliklerin önlenmesi için aileye yönelik eğitim hizmetlerinin
yaygınlığını ve etkinliğini artıracağız.
Kadınlarımızın sağlık hizmetine daha kolay erişimi için yaşadıkları ortamda
hizmet almalarını sağlayacak ev ziyareti sistemini yaygın ve işlevsel hale
getireceğiz.
Kadın istihdamının arttırılmasına yönelik kadınların işgücü piyasasına
89

girişlerini kolaylaştıracak çalışma modelleri oluşturacağız. Mevsimlik tarım
işçisi kadınlar ile ev eksenli çalışan kadınların sosyal güvenceden daha kolay
faydalanmalarını sağlayacağız.
Kadın istihdamına yönelik getirdiğimiz istihdam teşviklerinin devamını
sağlayacağız.
Kadın girişimciliğini daha fazla teşvik etmek için, piyasa eğilimleri,
mevzuat, ihracat ve benzeri konularda danışmanlık hizmeti verecek kurumsal
mekanizmalar oluşturacağız. Kadın Girişimciliği Programı hazırlayarak
uygulamaya koyacak ve kadınlarımızın iş hayatına atılmalarını kolaylaştıracağız.
Kadın girişimcilerin finansmana erişimlerinin kolaylaştırılması ve
böylelikle kadın istihdamının artırılması amacıyla yaptığımız düzenlemeyle kadın
girişimcilerin 100 bin TL’ye kadar ve 5 yıl vadeli kullanacakları krediler için Kredi
Garanti Fonu aracılığıyla yüzde 85 oranında kefalet imkânı sağlıyoruz.
Çalışanların ve işverenlerin kadın-erkek fırsat eşitliği bilincini
güçlendirmeye yönelik farkındalık oluşturucu programları artıracağız.
Kadınlarımız için iş ve aile yaşamını uzlaştırma politikalarını hayata
geçireceğiz.
Kadınlarımızın iş hayatında tutunmalarını kolaylaştırmak amacıyla kaliteli
ve hesaplı kreş imkânlarını yaygınlaştıracağız.
Meslek kurslarına katılan kadınlarımız için çocuk oyun odaları
uygulamasını başlatacağız.
Doğum nedeniyle ücretsiz izinde geçen sürelerin memuriyet kıdeminde
değerlendirilmesini sağlayacağız.
İşçi ve memur tüm çalışan kadınlarımıza doğuma bağlı olarak ilk çocukta
2 ay, ikinci çocukta 4 ay üçüncü ve üzeri çocukta 6 ay yarı zamanlı, tam ücretli
çalışma hakkı ve çocuğun okula başlama yaşına kadar kısmi süreli çalışma hakkı
tanıyacağız.
Genel olarak şiddete, özel olarak da kadınlara ve çocuklara yönelik
şiddete karşı her türlü yasal korunma sağlanması ve yasaların etkin bir şekilde
uygulanmasını sağlayacağız. Ayrıca, kadın ve çocukların şiddete uğradıklarında
başvurabilecekleri, bilgi ve destek alabilecekleri merkezleri daha işlevsel ve
erişilebilir hale getireceğiz.
Kadına ve çocuğa yönelik şiddete ilişkin adalet, kolluk kuvvetleri, acil
servis gibi kamu hizmetlerinin kayıt verilerine dayanan, düzenli istatistiki bilgi
üretilmesine yönelik bir veri tabanı kurulmasını sağlayacağız.

90

2.6. Gençlik
Değişimden ve dönüşümden yana olan, gelecek odaklı politikalar üreten
AK Parti gençlerin partisidir. Gençlerimize güveniyor; gençliğimizi bugünün
enerjisi, yarınların teminatı olarak görüyoruz.
Bu doğrultuda; düşünen, sorgulayan, kendini ifade edebilen, yeniliğe ve
gelişmeye açık, farklılıklara saygılı, ahlaki değerlere sahip, karar süreçlerine
katılan, ülkemiz meselelerine ve çevreye duyarlı, sağlıklı ve güçlü bir gençliğin
yetişmesini hedeflemekteyiz.
Partimiz, gençlerimizin; siyasette, ekonomide ve toplumsal hayatta daha
aktif rol almalarını sağlayarak, sorumlu, bilgili ve özgüven sahibi olmalarına
azami önem vermektedir.
a. Neler Yaptık
İktidarlarımız döneminde, gençlerimizin aile içinde, yaşadıkları çevrede,
okullarda ve sosyal mekânlarda iyi yetişmeleri, bilinçli birey olmaları, kültür ve
spor ile ruhen ve bedenen güçlenmeleri için pek çok önemli adımlar attık.
Gençlerimize yönelik hizmetlerin bütüncül bir yaklaşımla sunulması ve
yaygınlaştırılması amacıyla Gençlik ve Spor Bakanlığını kurduk.
Ulusal Gençlik ve Spor Politika Belgesini hayata geçirdik.
AK Parti iktidarlarımız döneminde üniversite harçlarını kamu olarak
üstlendik, öğrencilerimizi büyük bir yükten kurtardık.
Eğitimde fırsat eşitliğini sağlamak AK Parti olarak önceliklerimiz arasında
yer aldı. Üniversiteye girişte uygulanan katsayı adaletsizliğine son verdik.
Üniversitelerden ilişiği kesilen yaklaşık 800 bin öğrencimizin genel af
düzenlemesi ile eğitimine devam etmesini sağladık.
Seçilme yaşını 25’e düşürdük.
Zorunlu askerlik süresini 18 aydan 12 aya, yedek subay askerlik süresini 15
aydan 12 aya, kısa dönem askerlik süresini 8 aydan 6 aya indirdik.
Yükseköğrenim gören gençlerimizin barınma, beslenme, burs ve kredi
imkânlarını iktidara geldiğimiz 2002’ye göre çok daha iyi seviyelere ulaştırdık.
2003’ten bugüne, başvuru yapan her üniversite öğrencimize burs veya kredi
imkânı sağladık.
2002 yılında 494 milyon TL olan YURTKUR bütçesini yaklaşık 14’e
katlayarak 2015 yılında 7 milyar TL’ye yükselttik.

91

İktidara geldiğimizde 450 bin gencimize kredi verilirken, bu rakamı
yaklaşık 3’e katlayarak 340 bini burs, 925 bini kredi olmak üzere 1 milyon 265 bin
öğrencimize burs veya kredi vermeye başladık.
2002 yılında lisans öğrencilerine verilen aylık 45 TL bursu artırarak 330
TL’ye yükselttik.
Yüksek lisans öğrencilerine verilen aylık 90 TL bursu, 660 TL’ye, doktora
öğrencilerine verilen aylık 135 TL bursu 990 TL’ye yükselttik.
2002 yılından bu yana yükseköğrenim öğrencilerinin burs/öğrenim
kredilerinde yapılan artış yüzde 567 olmuştur.
2002 yılında öğrencilere aylık 11 TL beslenme yardımı verilmekteyken,
2015 yılında 22 kat artışla aylık 240 TL beslenme yardımı vermekteyiz.
361 yeni yurt yaparak, yükseköğrenim öğrencilerimiz için yurt sayısını
190’dan 551’e, yatak kapasitesini ise 182 binden yüzde 130 artışla 417 bine
yükselttik. 2002’de 75 il ve 57 ilçede öğrencilerimize yurt hizmeti verilirken bugün
81 il, 161 ilçe ve yurtdışında hizmet verilmektedir.
Üniversiteli gençlerimiz için yerel yönetimlere yükseköğrenim yurdu
yapabilme imkânı getirdik. Kamu özel işbirliği ile yurt yapımlarını özendirdik ve
hızlandırdık.
Yurtlarımızın standartlarını yükselttik. Koğuş tipi odalardan, modern
odalara geçiş yaptık.
Yurtlarımızın teknolojik altyapılarını yeniledik. Bütün yurt ve yuvalarda
ücretsiz İnternet erişimi uygulamasını başlattık.
Gençlerimizi geleceğe hazırlamaya yönelik bilgi ve beceri kazandırmak
üzere; Liderlik ve Kişisel Gelişim Seminerleri, Farkındalık Konferansları, Kariyer
Sohbetleri, Din ve Değerler Eğitimi, Dil ve Tasarım ile Müzik ve Görsel Sanatlar
Kursları düzenlenmektedir.
Yurtdışı eğitim ve değişim programlarından yararlanan öğrenci sayısını
artırdık.
15-18 yaş arasındaki gençlerin dernek kurabilmelerini sağladık.
Gençlik faaliyetlerinde bulunmak amacıyla Gençlik ve Spor Genel
Müdürlüğüne kayıt ve tescilini yaptıran dernekler, 2002’de 125 iken 2015’te 758’e
ulaştı.
Gençlik merkezleri ve kampları ile hareketlilik programlarını
yaygınlaştırdık.
92

2002 yılında 74 olan gençlik merkezi sayısını, bugün 81 ilde 207’ye
yükselttik. 20 bin olan kültür ve gençlik merkezleri üye sayısı, 45 kattan daha fazla
artarak 2015’te toplam 1.201 bine ulaştı.
Gençlerimizin serbest zamanlarını çeşitli sosyal, kültürel ve sportif
faaliyetlerle değerlendirmelerini sağlamak amacıyla Gençlik Kampları inşa
ettik. Bugüne kadar hizmete aldığımız 27 gençlik kampından 53 bin gencimiz
yararlanmıştır.
Gençliğin kişisel ve sosyal gelişimine katkı sağlayacak projelere destek
verdik.
Elektronik Sorgulama, Yurdum Evim, Ücretsiz İnternetim ve Elektronik
Değişim Dönüşüm Projeleriyle de gençlerimizin hayatlarını kolaylaştırdık.
Gençlik Liderliği Projesi’ni başlattık. 193 Gençlik Merkezi’nde 827 gençlik
liderimiz görevlendirildi.
STK’lar ve diğer kurum ve kuruluşların projeleri desteklenmektedir.
Bugüne kadar 1.001 projede 478 bin gencimiz bu desteklerden yararlandı. Özel
ilgi bekleyen gençlerimize yönelik başta Sosyal Destek Programı (SODES) olmak
üzere çeşitli sosyal programları yürütmekteyiz.
Gençlerimize yönelik olarak 48 stadyum, 343 spor salonu, 568 futbol
sahası, 24 atletizm pisti, 205 çok amaçlı spor tesisi inşa ettik.
Gençlerimiz için önemli bir tehdit oluşturan uyuşturucu ile mücadele
konusunda “Uyuşturucu ile Mücadele Şurası” düzenledik.
Uyuşturucu ile Mücadele Yüksek Kurulunu kurduk, kapsamlı bir Eylem
Planını kamuoyu ile paylaşarak uygulamaya başladık. Bu kapsamda “Uyuşturucu
ile Mücadele Strateji Belgesi” ile“Uyuşturucu ile Mücadele Eylem Planı” hazırlık
çalışmalarını sürdürmekteyiz.
İlk kez genç istihdamı için teşvikler sağladık. 18 yaşından büyük ve 29
yaşından küçük olanların istihdamını teşvik amacıyla gençlere ait SSK primlerini,
belirli oranlarda 5 yıl boyunca karşıladık.
Genç girişimcilerin sermaye şirketlerine ilk defa vergi muafiyeti sağladık.
“100 Genç Girişimciye 100 Bin Lira Hibe Desteği” programını başlattık.
Genç girişimcilere şirket kurma masrafları ve diğer harcamaları için 30 bin TL
hibe olmak üzere 100 bin TL girişim sermayesi verilmeye başlandı.
İŞKUR tarafından verilen kurslara katılan kursiyerlerin 15 günlük SSK
primlerini karşılıyoruz. Ayrıca kursiyer başına 600 TL ücret ödüyoruz.

93

b. Neler Yapacağız
Önümüzdeki dönemde de gençler eğitimden istihdama, karar alma
süreçlerinden sosyal politikalara, kültürel faaliyetlerden yenilikçiliğe varıncaya
kadar her alanda öncelikli hedef grup olmaya devam edecektir. Eğitimin her
kademesinde ve üniversitelerde gençlerimizin demokratik ve bilimsel eğitim
zeminlerini daha da güçlendirecek, özgürlükleri geliştirmeye devam edeceğiz.
Cumhuriyet tarihinde en çok üniversite kuran iktidar olan AK Parti, eğitim
almamış genç bırakmayacaktır. Yükseköğretim kurumlarının kalitesi ve bilimselteknolojik olanakları artırılarak nitelikli bir öğrenim ve araştırma-geliştirme süreci
gerçekleştirilecektir.
Genç bilim insanları, sanatçılar ve sporcular gibi nitelikli gençler açısından
Türkiye bir cazibe merkezi haline getirilecektir.
Yüksek lisans ve doktora programları için yurtdışına gönderilen öğrenci
sayısını yükselteceğiz.
İktidarımız döneminde önemli seviyeye ulaştırdığımız üniversite
yurtlarımızın kapasitesini daha da arttıracak, standartlarını geliştirmeye devam
edeceğiz.
Nihai amacımız, yükseköğrenimde müracaat eden tüm öğrencilerimize
barınma imkânı sağlamaktır.
Müracaat eden ihtiyaç sahibi ve başarılı öğrencilere burs, talep eden diğer
tüm öğrencilere de kredi vereceğiz.
Çocuk, halk ve üniversite kütüphanelerimizi koleksiyon bakımından
çeşitlendirecek, içerik bakımından zenginleştirileceğiz.
Gençlerimizin sosyal hayatta ve karar alma mekanizmalarında daha aktif
rol almalarını sağlayacağız.
Hareketlilik programlarını özellikle dezavantajlı gençlerin katılımını
artıracak biçimde genişletip çeşitlendirileceğiz.
Seçilme yaşını 18’e indireceğiz.
Gençlerimizin şiddete ve zararlı alışkanlıklara yönelmelerini önlemek
üzere spor, kültür, sanat gibi alanlarda gelişimlerini destekleyici programların
uygulanmasına devam edeceğiz.
Gençlerimizin spor ve sanatsal aktivitelerden daha yaygın bir biçimde
yararlanması için gerekli koşulları oluşturacak ve bütün illerde gençlik ve kültür
merkezlerinin sayısını yeterli hale getireceğiz.
94

Gençlerin kültür ve sanatla beslenmelerini, sanat icra etmelerini
sağlayacak “Sanat Evleri” kuracağız. Gençlik enerjisini yansıtabileceğimiz uluslar
arası seviyede kültüre katkı yapan modern sanat kurumları oluşturacağız.
Gençlerin modern sanat dallarıyla tanışabileceği “Gençlik Stüdyoları”
kuracağız.
Engelli gençlerimizin yaşamlarını kolaylaştırmak, toplumla
bütünleşmelerini sağlamak amacıyla gerekli fiziksel ve sosyal altyapıları
güçlendirmeye devam edeceğiz. Toplumsal alan ve hizmetleri, engelli genç
bireylerin katılımına olanak verecek şekilde düzenleyeceğiz.
Gençlik kamplarının fiziki şartlarını iyileştirecek, faaliyetleri gençlerin
tercihleri doğrultusunda çeşitlendireceğiz.
Genç işsizliğinin önüne geçmek için “Ulusal Genç İstihdamı Strateji
Belgesi” hazırlayacağız.
Gençlerin ortaöğretimden yükseköğretime geçişte eğitim ve kariyer
planlamasına yardım edecek “Kariyer Merkezleri” kuracağız. Lise veya
üniversiteden mezun olmuş gençlere iş ve kariyer konusunda yol gösterici
destekler sunacağız.
Lise ve üniversite mezunu gençlerimizin iş bulmalarını kolaylaştırmak için,
mezuniyet sonrası ücretsiz beceri ve kişisel gelişim programları uygulayacağız.
Öğrencilerimizin yurtdışı eğitim, bilgi ve beceri artırma programlarına
yaygın olarak katılımını sağlayacağız.
Genç girişimciliğin güçlendirmeye yönelik finansman, teknoloji, işletme ve
pazarlama gibi konularda programlar düzenleyeceğiz.
Kendi işini kurmak isteyen gençlerimize proje karşılığı 50 bin liraya kadar
karşılıksız nakdi destek vereceğiz.
Kendi işini kurmak veya geliştirmek isteyen gençlerimize 100 bin liraya
kadar faizsiz kredi vereceğiz.
Gençlerimizin kullanacakları 100 bin lira kredi için Kredi Garanti Fonu
aracılığıyla yüzde 85 oranında kefalet imkânı sağlayacağız.
Yeni iş kuran gençlerimize üç yıl boyunca gelir vergisi muafiyeti
sağlayacağız.
İlk kez iş bulan her gencimizin maaşının bir yıl boyunca devlet tarafından
karşılanmasını sağlayacağız. Bu dönemde gençlerimizin iş başında eğitimini de
temin ederek beceri kazanmalarını sağlayacak, işverenin de personel maliyetini
düşüreceğiz.
95

Üniversite öğrencilerinin kredi ve bursları kesilmeden kısmi süreli çalışma
yoluyla istihdama katılımlarını sağlayacak düzenlemeler yapacağız.
Hayat boyu öğrenme programlarını yaygınlaştırarak gençlere, temel ve
mesleki beceriler kazandıracağız.
Esnek çalışma biçimlerini geliştirerek özellikle gençlerin istihdama
katılımının önünü açacağız.
Meslek lisesi ve üniversite öğrencilerinin staj yapmalarını özendirici
tedbirler alarak okul-sanayi işbirliğine katkıda bulunacağız.
GENÇDES programını hayata geçiriyoruz. Gençlerimizin kısa film, ilk film,
kitap, dergi vb. sanatsal faaliyetleri ile sportif faaliyetlerine proje bazlı karşılıksız
destek vereceğiz.
Sivil toplumla işbirliği halinde; kültür, sanat, spor vb aktivitelerin
yapılabileceği çok amaçlı entegre gençlik merkezlerini kuracağız.
Gençlik Akademisi kuracağız.
Lise veya üniversite mezunu gençlerimizin Genel Sağlık Sigortası (GSS)
giderlerinin iki yıl süreyle gelir testi yapmaksızın ve prim alınmaksızın devlet
tarafından karşılanmasını sağlayacağız. Böylece gençlerimize ücretsiz sağlık
hizmeti sunmuş olacağız.
Gençlerimize ücretsiz internet erişimi imkanı getireceğiz.
Öğrenim gören gençlerimizin pasaport harcını kaldıracağız.
Türk Hava Yolları, öğrenciler için içhatlarda yüzde 20, dış hatlarda 25
indirim uygulamasını başlatmış olup, uygulama devam edecektir.
Gençlerde evliliğin teşvik edilmesi amacıyla çeyiz hesabı uygulamasını
başlatacağız. Çeyiz hesabında biriktirilen paranın yüzde 20’si oranında destek
sağlayacağız.
Gençlik alanında yapılan inceleme ve araştırmaların sayı ve kalitesini
artıracağız.
2.7. Kültür ve Sanat
Türkiye Cumhuriyeti; Osmanlı, Selçuklu ve daha öncesine giden çok köklü
ve kadim bir medeniyetin son halkasıdır.
AK Parti olarak medeniyet, kültür ve sanat değerlerimizi muhafaza
eden, yeniden üreten ve gelecek nesillere kaliteli bir biçimde aktaran, kültürel
farklılıkları zenginlik olarak gören, herkesin kültür ve sanat faaliyetlerine katkıda
96

bulunduğu ve erişebildiği, estetik duygusu güçlü ve kültürlü bir toplum için çaba
gösteriyoruz. Bize göre kültür birikmeli, kemale ermeli, çeşitlenmeli, çoğalmalı ve
zenginlikle buluşarak yaygınlaşmalıdır.
İktidarlarımız döneminde, kuruluş felsefemizin özündeki değerleri
koruyarak toplumsal kimliğimizi güçlendirmeye özel önem verdik. Kültür
politikalarımızı bu anlayış çerçevesinde şekillendirdik. Geçmiş birikimimiz ile
gelecek vizyonumuz arasında güçlü bağlar kurarak toplumsal kaynaşmayı temel
hedef olarak gördük.
Kültürümüzün özündeki insanı merkeze alan adalet anlayışını, ahlaki
değerleri, toplumsal dayanışma ruhunu, estetik hassasiyetleri, insanlığa katkıda
bulunma gayesini siyasi anlayışımızın temeli olarak kabul ettik.
a. Neler Yaptık
Geçmişte kültür denildiğinde ilk olarak akla “devletin faaliyetleri” gelirken,
AK Parti iktidarlarıyla birlikte bu yargı değişmeye başlamış; kültürel üretim daha
fazla topluma ve sivil alana kaymaya başlamıştır.
2002’den bu yana süren AK Parti iktidarlarında milli gelirin üç kat artması,
on bin dolar sınırının geçilmesi, zenginliklerin daha geniş toplumsal kesimlerce
paylaşılması, kültür ve sanat alanında da halka dayanan büyük bir canlılık
doğurmuştur.
Uluslararası ölçekte planladığımız kültürel girişimler ve faaliyetler
sayesinde kültürel mirasımız sadece bizim değil, bütün insanlığın mirası olarak
tanıtılmaya ve desteklenmeye devam etmektedir.
İktidarlarımız döneminde kültür alanında edebiyattan sinemaya tiyatrodan
müzeciliğe kültür eserlerimizin restorasyonunda arkeolojik kazılara varıncaya
kadar hemen her alanda önemli ilerlemeler sağladık.
Uluslararası standart numarası alan (ISBN) kitap sayısı 2002’de 16 bin
iken, 2014’te 51 bine yükseldi. Kütüphanelerimizdeki kitap sayısını da yaklaşık 20
milyondan 31 milyona yükselttik. Bunun yanı sıra, halk ve çocuk kütüphanelerini
rehabilite ediyoruz. 24 adet kütüphaneyi yenileyerek hizmete açtık. 50 adet
kütüphanede de çalışmalarımızı sürdürmekteyiz. Yeni bir anlayışla toplam 6 adet
Edebiyat Müze Kütüphanesi açtık.
Türk Edebiyatının dışa açılmasını desteklemek üzere 2005 yılından bu yana
‘Türk Edebiyatının Dışa Açılımı’ (TEDA) Projesini sürdürmekteyiz. Bu program
kapsamında, 13 milyon TL kaynak aktararak 64 ülkeden 438 farklı yayınevini
destekledik, 1251 eserin yayınlanmasını sağladık. Türk edebiyatının gelişimine
katkı sağlayacak özgün edebiyat eserlerini destekledik.

97

Yunus Emre Enstitüsünü kurduk ve yurt dışında Türk dilinin öğretimini
etkin bir şekilde başlattık.
İktidarımız döneminde sinema alanında da çok önemli gelişmeler
yaşanmıştır. 2002 yılında 1,9 milyon yerli film seyirci sayısı 13 yılda 18 kat artarak
35,5 milyona ulaştı. Sinema seyirci sayısı 2002’de 23,5 milyon iken, 2014’te 61,4
milyona ulaştı. 2002’de yüzde 8’lerde olan yerli film izlenme oranı ise bu yıl
yüzde 58’e ulaştı.
Türk Sineması’nın son yıllarda gişe ve uluslararası arenada elde ettiği
başarılarda devletin sektöre belli standartlar konularak yaptığı desteklerin rolü
yadsınamaz. 
İktidara geldiğimizde özel tiyatrolara verilen destek 850 bin TL iken, 20132014 sezonunda bu meblağı 4,3 milyon TL’ye ulaştırdık. Destek verdiğimiz özel
tiyatro sayısı ise 59’dan 221’e erişmiştir.
Vakıf kültür varlıklarımızın envanterini çıkardık ve dijital ortama aktardık.
Diğer taşınmaz kültür varlıklarının dijital ortama aktarılması çalışmalarımızı
sürdürmekteyiz.
2002 yılı öncesinde 46 vakıf kültür varlığının restorasyonu ve onarımı
yapılmış iken 2003-2014 döneminde bu sayıyı 4 bin seviyesine çıkardık.
Yurtdışında ata yadigârı medeniyet mirasımıza da sahip çıktık.
313 adet taşınmazı “yapımı karşılığı kiralama” modeli ile değerlendirdik.
263 varlığı ise restorasyonu veya oranımı karşılığı kiraladık.
İktidarımız döneminde Selimiye Camii ve Külliyesi, Çatalhöyük Neolitik
Kenti, Bursa ve Cumalıkızık ile Bergama Çok Katmanlı Kültürel Peyzaj dünya
mirası listesine girmiştir. Dünya mirası geçici listesinde varlık sayımız 52’ye
yükselmiştir. Ebru sanatımız, ‘İnsanlığın Somut Olmayan Kültürel Mirasının
Temsili Listesi’ne Türkiye’nin 12. unsuru olarak kaydedilmiştir.
Yabancı ülkelerden 85 adet eserin ülkemize iadesini sağladık.
İktidarımız döneminde arkeolojik kazıları 2 kattan fazla artırdık. Kazı
çalışmalarına 2002 yılında sağlanan destek 1,9 milyon TL iken 2014 yılında bu
rakamı 38,8 milyon TL’ye yükselttik.
2002 yılında müze ve ören yerlerini ziyaret edenlerin sayısı 7,4 milyon iken
2013 yılında 29,5 milyona ulaşmıştır.
Çok sayıda müzemizi, çağdaş müzecilik standartlarına göre yeniledik.
2002 yılında 93 olan özel müze sayımızı, 2014 yılında 206’ya yükselttik. 2014 yılı
itibarıyla Kültür ve Turizm Bakanlığına bağlı müze ve ören yeri sayısı 326’dır.
Gaziantep Zeugma Mozaik Müzesi, Hatay Arkeoloji Müzesi, Şanlıurfa Edessa
98

Arkeopark ve Mozaik Müzelerini yenileyerek kültür hayatımıza kazandırdık.
2002 yılında Türkiye’de Bakanlık eliyle yapılmış 42 kültür merkezi varken,
2014 sonunda bu sayıyı 98’e ulaştırdık.
Çağdaş müzecilik uygulamaları adına attığımız bir başka adım ise
müzekart uygulamasıdır. Bu uygulama, kapsamı ve ücreti konusunda Avrupa’da
bir ilktir.
Çanakkale Savaşları’nın 100. Yıl dönümünü sempozyumlar, paneller,
konferanslar, sergiler, konserler, tiyatro oyunları ve kültürel etkinliklerle
anılmasını sağlayacak ve bu tarihi hadisenin tarih ve kültür dünyamızdaki yerini
ortaya koyacak çalışmalar yürüttük.
b. Neler Yapacağız
Önümüzdeki dönemde kültür ve sanat alanının, idari örgütlenmesini
yeninden ele alacağız. Genel bütçeden kültür ve sanata ayrılan payı artıracağız.
Kültürün esas olarak sivil toplum inisiyatifinden beslendiğinin ve yeniden
üretildiğinin bilincinde olarak, sivil toplumun kültür ve sanat faaliyetlerine aktif
olarak katılabileceği mekanizmaları artıracağız.
Türkiye, çok katmanlı ve zengin bir kültür birikimine sahiptir. Türkiye’nin
medeniyet birikiminin sunduğu imkânların uluslararası camiaya tanıtılması ve
evrensel kültüre, düşünce ve sanat üretimine aktif olarak katkıda bulunmasını
sağlayacağız. Bu kapsamda, kültürel etkinliklerimizin miktar ve kalitesini
artıracağız.
2023 ve ötesini hedeflerken dünyayı tanımış, Türkiye’nin meselelerine
vâkıf, kendi toplumu ve tarihiyle barışık kültür ve sanat insanlarının yetişmesini
sağlayacağız. Bu kapsamda; sahne sanatları, müzik, sinema, resim, animasyon,
reklam, tasarım, estetik alanlarında kendi kültürel birikimimizin yanı sıra evrensel
birikimden de istifade edeceğiz.
Kültür ve sanat eserlerinin özgürce üretilmelerinin önünü açacak hukuki
altyapıyı geliştireceğiz. Fikri mülkiyet haklarının kurumsallaşmasına yönelik
çalışmalarımızı sürdüreceğiz.
Kültür ve sanat insanlarımızın yurtiçinde ve dışında tanıtımına önem
verecek, bu insanlarımızı teşvik edici her türlü tedbiri alacağız.
Toplumumuzda simgesel değer ve kutsallık atfedilen kültürel varlıkların
korunmasına özen göstereceğiz.
Medeniyet değerlerimizin kurumsal taşıyıcısı olan vakıf geleneğimizi
geliştirerek yaşatmaya ve yaygınlaştırmaya devam edeceğiz.
99

Dilimizin medeniyetimizle uyumlu bir şekilde geliştirilmesini sağlayacağız.
Türkçe’nin Birleşmiş Milletler’in resmi dilleri arasına girmesi için girişimlerimiz
artarak devam edecektir.
Farklı kültürlerin temel düşünce ve bilim eserlerinin Türkçe’ye çevirisini ve
uzaktan eğitim yolu ile yabancılara Türkçe öğretimini sağlayacağız.
Medeniyet birikimimizin en önemli unsurlarından olan Osmanlıcanın
etkin bir şekilde öğretilmesini, tarihimizle ve kültürümüzle olan bağlantının
güçlendirilmesini sağlayacağız.
Yunus Emre Enstitüsünün yurt dışındaki merkezlerinde yürüttüğü Türk
dilinin eğitim ve öğretiminin yanı sıra kültürel ve sanatsal faaliyetlerini aktif bir
biçimde sürdüreceğiz ve bilimsel araştırmalara verdiği desteği artıracağız.
Tarihimizin önemli şahsiyetleri ve olayları ile masal kahramanlarının
belgesel, dizi ve çizgi filmlere dönüştürülerek tanıtımının yapılmasını
destekleyeceğiz.
Çocuklarımızın sevebilecekleri ve sorumlu birer birey olarak yetişmelerini
sağlayacak içeriğe sahip bilgisayar oyunlarının ve animasyonların üretilmesini
teşvik edeceğiz.
Tiyatro, sinema, opera, bale ve müzik alanlarında yerli üretimi evrensel
standartlarda teşvik etmeyi sürdüreceğiz. Bir yandan bu alanlara canlılık
kazandırmak için kurumsal düzenlemeler yaparken, diğer yandan da destek ve
teşviklerle sivil katkıyı artıracağız.
İhtiyaç duyulan şehirlerde belediye, STK ve özel girişimcilerin kurduğu
tiyatro ve sinemalara destek vereceğiz.
Türk film endüstrisinin dünyada sayılı endüstriler arasına girmesini
sağlayacak tedbirleri alacağız. Kültürümüzün temel öğeleri olan milli, dini, ahlaki
ve folklorik değerlerin işlenmesine yönelik etkin çalışan bir teşvik mekanizması
oluşturacağız.
Yapımı Türkiye’de gerçekleştirilecek yabancı filmleri destekleyeceğiz.
Tarihi kent bölgelerindeki dokunun bütüncül olarak ortaya çıkarılması ve
korunmasını sağlayacağız.
Başta kamu binaları olmak üzere kültürümüze uygun mimari sentezin
yapılmasını ve bir kentsel mimarlık stratejisi ile tasarım ve uygulama esaslarının
oluşturulmasını sağlayacağız.
Şehirlerimizin kültür ekonomisine yönelik strateji ve projelerini
destekleyeceğiz. Şehirlerde, AVM benzeri ticari faaliyet alanlarında kültürel
100

faaliyet alanlarının oluşturulmasını teşvik edeceğiz. Kitap merkezleri, kitapçılar
çarşısı ve sahaflara mekân desteği vereceğiz.
Şehirlerimizin, kültür ve sanat varlıklarımızın ve toplum kesimlerinin zaman
içindeki değişimlerini izleyecek şekilde Dijital Fotoğraf Arşivleri oluşturacağız.
Böylece medeniyet birikimimizin gelecek nesillere aktarılmasına katkıda
bulunmuş olacağız.
Gençlerin ilgisini çekecek, rol model olacak, değerlerimizin hatırlatılmasına
ve anlatılmasına katkı sağlayacak “Şehir-İnsan” projemiz; değerlerimiz ve
gençler arasında bir köprü oluşturmaya, medeniyetin kilit taşlarını yerlerine
yerleştirmeye imkân sağlayacaktır.
Ebru, hat, tezhip, minyatür, ahşap oymacılığı, çini, halıcılık, bakırcılık,
telkâri gibi bize özgü veya en iyi örneklerinin ülkemizde üretildiği süsleme
ve el sanatlarının farklı sunum ve kompozisyonlarda birer ticari ürüne
dönüştürülmesini sağlayacağız.
Yerel yönetimlerimizin kültür sanat alanındaki hareket kabiliyetlerini
geliştirecek ve mevcut kültür merkezlerinin yerel yönetimlere devredilmesini
sağlayacağız.
Kütüphane, kültür merkezi ve müze gibi kültürel tesisleri yerel yönetimlere
devredeceğiz.
Belediye, STK ve özel girişimcilerin kurduğu tiyatroların artırılmasını
destekleyeceğiz.
Toplumsal bütünlüğü, kimlik ve aidiyet duygusunu güçlendirmek amacıyla
kültürel ve sanatsal değerlerimizin eğitim kurumlarında ağırlıkla ele alınmasına
önem vereceğiz.
İlk, orta ve yükseköğretimde sanat ve estetik duygusunu geliştirici
müfredatın oluşturularak uygulanmasını sağlayacağız.
Ülkemizde okuma oranının yükseltilmesini özendireceğiz. Bu doğrultuda
özellikle halk kütüphanelerinin ve okul kütüphanelerinin sayı ve niteliğini
artıracağız.
Milli Kütüphanenin kitap, süreli yayın ve dijital görsel malzeme ve arşivler
açısından dünyanın önde gelen kütüphaneleri arasına girmesini hedefliyoruz.
Çağdaş kütüphanecilik anlayışı çerçevesinde kullanıcı odaklı, nitelikli
kütüphanecilik hizmetlerinin verilebileceği özelliklere sahip yeni kütüphaneleri
hizmete açmaya devam edeceğiz. Kütüphane ve arşiv materyallerini
sayısallaştıracağız.

101

Tüm Halk Kütüphanelerimizin internet erişimi ve bilgisayar konusundaki
altyapı eksikliğini giderecek, kitap ve doküman varlıklarını artıracağız.
Kültür merkezlerinin sayısını ve niteliğini ihtiyaç duyulan mekânlarda
artıracağız. İnşa edilecek kültür merkezleri için, yerelin ihtiyaçlarını daha fazla
yansıtan, çok fonksiyonlu, çağın gereklerine cevap veren tarzda yeni modeller
geliştireceğiz.
Kültür merkezlerinin drama, tiyatro, resim ve müzik atölyeleri olarak
amatör ve profesyonel sanatçıların sürekli eğitim gördüğü ve eğitim verdiği
yerler olmasını temin edeceğiz.
Kültür merkezlerinde edebiyatın her alanına yönelik okuma yazma ve
edebiyat zevkini geliştirici kurslar düzenleyecek; çocuk ve gençlerimizi Türk ve
dünya edebiyatının klasikleriyle tanıştıracağız.
Eğitimin her kademesinde geleneksel kültür ve dünya klasiklerinin
okutulmasını sağlayacak, çocuk ve gençlerimizin kültür birikimini daha fazla
destekleyeceğiz.
Cami, kütüphane, medrese, saray, tarihi kamu binaları gibi bütün kültür
varlıklarımızın mimari çizimleri ve projelerinin oluşturulmasını ve eserlerin
hasar görmesi durumunda tekrar inşa edilecek şekilde bu tasarım ve projelerin
arşivlenmesini sağlayacağız.
Restorasyon Teknikleri Araştırma ve Uygulama Merkezi kurarak, bu
alanda uluslararası standartlarda altyapımızı geliştirecek, yurtiçi ve yurtdışı
çalışmalarımızda kaliteyi artıracağız.
Restorasyonlarının yapılması ya da fiziki varlıklarının korunmasının yanı
sıra, mekânların mimari kimliğine ve orijinal işlevine uygun kullanılmasına
yönelik azami hassasiyet göstereceğiz.
Özel şahıs müzelerini teşvik edecek, vatandaşlarımızın birikimlerinin
değerlendirilmesini ve kullanıma açılmasını sağlayacağız.
Tüm illerimizde şehir müzelerinin kurulumunu tamamlayacak, illerimizin
kültür ve sanat varlıklarının koruma altına alınması ve gelecek nesillere
aktarılmasını sağlayacağız.
Seçilecek şehirlerimizde ulusal düzeyde doğa tarihi, modern sanatlar,
İslam Sanatları, mimari, tarihi halk kahramanları gibi tematik müzelerin
kurulmasını sağlayacağız.
Başta özel müzeler ve kültür merkezleri olmak üzere iş dünyasının kültür
ve sanata daha fazla bütçe ayırmalarını özendireceğiz. Bu sayede yerli sanat
yönetmenleri, küratörler ve editörlerin yetişmesinin hızlanmasını hedefliyoruz.
102

Ülkemizde en çok ziyaret edilen müze olan Topkapı Sarayında, medeniyet
tarihimizin mimari, sanat tarihi, eğitim, devlet ve yaşam biçiminin belirli bir
bütünlük içerisinde sunulmasını sağlayacağız.
Ücretsiz müze kartı vermek suretiyle, okullarda müfredatın bir parçası
olarak öğrencilerimizin müze ve kütüphanelere daha sık gitmelerini sağlayacağız.
Geleneksel ve çağdaş sanatçılarımızın envanterinin çıkarılması, eserlerinin
bir program dahilinde toplanması ve bu eserlerin sergilendiği müzelerin
oluşturulmasını sağlayacağız.
Ankara ve İstanbul illerinde ulusal müze komplekslerinin kurulmasını ve
depolarda kalan bütün değerli eserlerin sergilenmesini sağlayacağız.
Milli Arşivimizin bütün belgeleriyle düzenlenerek elektronik ortamda
araştırmacıların hizmetine sunulmasını sağlayacağız.
Kültür kaynaklarımızın tıpkıbasım, sadeleştirme ve dijitalleştirme
çalışmaları sonucunda modern teknolojinin imkânlarıyla gelecek kuşaklara
ulaştırılmasına yönelik çalışmalarımızı hızlandıracağız.
Tiyatro, film vb. kültür eserlerinin senaryo ve görüntülerine ilişkin derleme
arşivlerini oluşturacak ve geliştireceğiz.
Arkeoloji eğitimine önem verip, Anadolu’nun kadim medeniyetlerini
de kapsayan, Selçuklu, Osmanlı ve Orta Asya arkeoloji anabilim dallarını
geliştireceğiz. Arkeoloji ve sanat tarihi bölümlerini birbirlerini besleyen ve
destekleyen bölümler olarak düzenleyeceğiz.
2.8. Spor
Sporu sağlıklı bir toplum olmanın ve sosyalleşmenin önemli bir aracı
olarak görmekteyiz. Spor yoluyla nesillerimizin kötü alışkanlıklardan uzak bir
ortamda yaşam kalitelerini artırmanın yanı sıra, önemli bir hizmet alanında yeni
iş imkânları oluşturabileceğimizi değerlendiriyoruz. Ayrıca spor, insanımızın
özgüvenini artırma ve ülkemizin uluslararası alanda daha iyi temsil edilmesini
sağlama gibi önemli etkilere sahiptir.
AK Parti olarak bu yaklaşımla, sağlıklı ve hareketli bir yaşamın gereği
olarak toplumumuzda spor yapma kültürünü yerleştirmeyi, spor hizmetlerinin
kalitesi ve çeşitliliğinin artırılarak sporu geniş kitlelere yaygınlaştırmayı, sporun
her dalında daha fazla iş ve gelir imkânları oluşturmayı hedefliyoruz. Milletimizin
spor ile ilişkisini izleyici olma konumundan çıkarıp aktif, katılımcı bir konuma
dönüştürmeyi öncelikli görüyoruz.

103

a. Neler Yaptık
AK Parti iktidarlarımız süresince spora geçmiş iktidarların verdiğinden çok
daha fazla önem verdik, sporcu ve kulüp sayısında, çeşitli sportif altyapılarda ve
spor organizasyonlarında önemli gelişmeler sağladık.
2002 yılında 278 bin olan lisanslı sporcu sayısını 2015 yılında 5,9 milyona
ulaştırdık.
2002 yılında 6.035 olan spor kulübü sayısını 2015 yılında 13.280’e
ulaştırdık.
Halkımızın daha yüksek başarılar beklediği Olimpiyatlara bilimsel veriler
ışığında sporcu hazırlamak amacıyla 19 ilde, 17 branşta Türkiye Olimpiyat
Hazırlık Merkezi (TOHM) Projesini uygulamaya başladık.
Spor yatırımlarına aktarılan kaynağı 2002 yılı seviyesi olan 63 milyon
TL’den 967 milyon TL’ye yükselttik. Bu kaynaklarla toplam 813 spor tesisini
hizmete aldık.
Bu kapsamda; 2002-2015 döneminde 1 adet olan atletizm pisti sayısını
36’ya; 46 yüzme havuzunu 134’e; 277 olan stadyum sayısını 602’ye; 372 olan
spor salonunu 1.087’ye; 578 olan futbol sahasını 1.146’ya; 264 olan çok amaçlı
spor tesisi sayısını 469’a çıkardık. 28 ilimize olimpik ve yarı olimpik standartlarda
yüzme havuzunun yapımını sağladık. 48 adet yüzme havuzunun yapımına da
devam etmekteyiz.
İnsanımızın yaygın bir şekilde sportif faaliyetler yapmasında önemli
gördüğümüz amatör spor dallarına her yıl 50 milyon TL yardım yapmaktayız.
28 yaz olimpik, 4 kış olimpik, 3 paralimpik, 23 olimpik olmayan toplam 58
spor federasyonuna bu güne kadar 1,9 milyar TL yardım yaptık.
2004 yılında yaptığımız düzenlemelerle spor federasyonlarını siyasi
tartışma alanından çıkardık ve bunlara bağımsızlık verdik.
Son 13 yılda ülkemizin tanıtımına da önemli katkılarda bulunan 659
uluslararası spor organizasyonuna ev sahipliği yaptık. Bunlar arasında Erzurum
Dünya Universiade Kış Oyunları, Trabzon Avrupa Gençlik Olimpik Oyunları,
Dünya Büyükler Güreş Şampiyonası, Dünya Kadınlar Tenis Şampiyonası, Dünya
Salon Atletizm Şampiyonası, FIS Snowboard Gençler Dünya Şampiyonası,
Antalya ITU Triatlon Avrupa Kupası, Mersin Akdeniz Olimpiyatları, Dünya
Kadınlar Basketbol Şampiyonası uluslararası düzeyde dikkat çeken bazılarıdır.
b. Neler Yapacağız
Spor alanında insan kaynağına ve altyapıya yatırım yapmaya devam
edecek, yeni dönemde bugüne kadar oluşturduğumuz birikimin üzerine katma
104

değeri yüksek daha nitelikli organizasyonlar ile mevcut altyapılarımızın etkin
kullanımını sağlayacağız.
Geliştireceğimiz spor altyapısı ve spor yapma kültürü ile uluslararası
etkinliklerde daha başarılı sonuçlara imza atılmasını hedeflemekteyiz.
Yeni dönemde sporcu sayımızın ve sportif niteliklerimizin artırılması birinci
önceliğimiz olacaktır.
Eğitimin her kademesinde spor eğitimini çeşitlendirecek, okullarda
modüler bir anlayış içerisinde farklı spor branşlarının icrasına imkân
verecek fiziki ve beşeri altyapıyı güçlendireceğiz. Eğitim kurumlarının sportif
altyapısından halkımızın da azami düzeyde istifade etmesi için çalışmalarımızı
sürdüreceğiz.
Yaşam alanlarına yakın uygun yerlerde çok amaçlı, uygun maliyetli spor
tesisi projelerini hayata geçireceğiz.
Sportif yeteneklerin erken yaşta tespitine yönelik çalışmalar yapacağız.
Sporcu öğrencilere desteğimizi artıracağız.
Uluslararası düzeyde başarılı sporcular yetiştirebilmek için sporcu seçme
ve yönlendirme sistemlerini geliştireceğiz, uygun fiziksel altyapıyı oluşturacak ve
yeterli donanıma sahip antrenör desteği sağlayacağız.
Sporun aynı zamanda önemli bir istihdam alanı olduğunun bilinciyle
geleneksel ve yeni spor mesleklerini tanımlayarak sertifikalandırma ve bu
alanlarda nitelikli eğitim imkânlarını artırma konusunda gerekli programları
oluşturacağız.
Ülkemizdeki 40’ın üzerindeki Sporcu Kamp Eğitim Merkezleri’nde, ulusal
ve uluslararası müsabakalarda ülkemizi temsil edebilecek sporcular yetişmesini
sağlayacağız.
19 ilde, 17 branşta 17-21 yaş aralığındaki yetenekli ve başarılı
sporcularımızın yetiştirilmesini sağladığımız Türkiye Olimpiyat Hazırlık
Merkezlerinin (TOHM) sayısını artıracağız. Bu merkezler yoluyla akademik
koordinatörler ve tecrübeli antrenörler nezaretinde bilimsel temellere dayanan
antrenman programları oluşturacağız.
2016 Rio Yaz Olimpiyat ve Paralimpik Oyunlarına daha fazla sporcu ile
katılımı ve daha başarılı sonuçlar elde etmeyi hedefliyoruz.
Halkın spor yapma alışkanlığı edinebilmesine olanak sağlayacak
şehir altyapılarını geliştireceğiz. Yaşam mekânlarını, spor yapmayı ve
hareketliliği sağlayacak şekilde tasarlayacak, kültür ve spor aktivitelerinin
gerçekleştirilebileceği mekânları iyileştireceğiz.
105

2015 Yılında 2,3 milyar TL büyüklüğe sahip 178 adet spor tesisinin
yapımını tamamlayarak hizmete sokacağız. Başta spor altyapısı görece zayıf
olmak üzere, ihtiyaç duyulan yerlerde yeni spor tesislerine yatırım yapmaya
devam edeceğiz.
Mevcut tesislerin fiziki durumlarını iyileştirecek, hem profesyonel
sporcuların hem de halkımızın erişimi ile etkin kullanımını sağlayacağız.
Uluslararası organizasyonlar vesilesiyle önemli miktarlarda yatırım
yaptığımız illerimiz başta olmak üzere, mevcut spor tesislerimizin tanıtım
faaliyetlerine ağırlık verecek ve bu tesislerimizin ulusal ve uluslararası düzeyde
daha etkin kullanımını sağlayacağız. Büyük yatırımlar ile oluşan tesislerin atıl
kalmaması ve verimli bir şekilde çalıştırılarak istihdam ve katma değer üretmesi
için özel sektörün öncülük edeceği yeni işletme modellerini hayata geçireceğiz.
Bölgesel kalkınma perspektifi de dikkate alınarak spor turizmini geliştirme
konusunda yeni adımlar atacak, bu yörelerde tesis ve insan altyapısını gelir
getirici bir anlayış içerisinde geliştireceğiz.
Yerel yönetimlerin spor alanındaki sorumluluklarını artıracak, spor
alanında kamu, özel, üniversite gibi farklı kesimler arasında işbirliğinin
geliştirilmesini destekleyeceğiz.
Spordaki şiddet ve doping olaylarının önlenmesine yönelik başta spor
etiği olmak üzere bilinçlendirme ve bilgilendirme faaliyetlerine daha fazla ağırlık
vereceğiz.
Merkezi idare, yerel yönetimler, üniversiteler, özel sektör gibi farklı
kesimler tarafından yapılmış bulunan spor tesislerinin sayısal ve niteliksel olarak
envanterini çıkarmaya dönük çalışmalarımızı tamamlayacak; geleceğe ilişkin
planlamalarımızda bu envanteri esas alacağız.
2.9. Çalışma Hayatı
Adalet ve Kalkınma Partisi olarak çalışma barışını, çalışma hayatında
hakkaniyeti ve insan onuruna yakışır çalışma ortamlarını tesis edilmesini esas
alıyoruz.
İkinci atılım dönemimizde de evrensel standartlarda ve uluslararası
taahhütlere uygun, kaliteli ve güvenceli bir çalışma hayatını tam olarak tesis
etmeyi hedefliyoruz.
Çalışma hayatında şiarımız, çalışanın teri kurumadan hakkının verilmesidir.
Bu şiarla, diğer alanlarda olduğu gibi, çalışma hayatının merkezine de insanı
koyuyoruz. Çalışan kesimlerimizin iş sağlığı ve güvenliği, kendi başına bir değer
olduğu gibi, verimli ve katma değeri yüksek bir üretim yapısının da ön şartıdır.

106

a. Neler Yaptık
İktidarlarımız döneminde ilk olarak önem verdiğimiz husus, çalışan
katılımcılığıdır. Bu çerçevede, sosyal diyalog mekanizmalarını güçlendirdik.
Çalışma barışının sağlanmasına yönelik düzenlemeler yaptık.
Bu dönemde ücretlerde de önemli iyileşmeler sağladık. Net asgari ücret
reel olarak 2002-2014 yılları arasında yüzde 61,6 oranında artış kaydetti. Net
ele geçen ortalama memur maaşlarını ise aynı dönemde reel olarak yüzde 48,3
oranında arttırdık.
2010 ila 2013 yılları arasında uyguladığımız Mevsimlik Gezici Tarım
İşçilerinin Çalışma ve Sosyal Hayatları İyileştirilmesi Projemiz kapsamında 38 ilde
yaklaşık 96 milyon TL kaynak aktararak, yaklaşık 326 bin vatandaşımıza hizmet
sunduk.
Aktif işgücü programları kapsamında kurs ve programlardan
yararlananların sayısı 2002’de 1.497 kişi iken, 2014 yılında bu sayıyı 416.878
kişiye yükselttik.
2002-2014 yılları arasında 2 milyon 71 bin kişinin aktif işgücü
programlarından yararlanmasını sağladık. Toplam 4,7 milyar TL kaynak
kullandık.
İşsizlik sigortası fonunda biriken kaynak 2014 yılı sonunda itibarıyla 81
milyar TL’ye ulaşmıştır. 2002 yılından bugüne 3,7 milyon kişiye yaklaşık 8,5
milyar TL işsizlik sigortası ödemesi yaptık.
Çalışma hayatımızın ihtiyaçlarını karşılayacak, AB ve ILO normlarına
uyumlu, İş Kanununu ve Yabancıların Çalışma İzinleri Hakkında Kanunu çıkardık.
Engelli istihdamına yönelikler teşvikleri uygulamaya koyduk, 2014 yılında
bu teşviklerin kapsamını genişlettik.
İş Sağlığı ve Güvenliği Kanunu ve Sendikalar ve Toplu İş Sözleşmesi
Kanununu çıkardık.
Sendikal mevzuatı, sosyal diyalog mekanizmaları etkin olarak işletilerek
ve AB normları ile ILO Sözleşmelerine uygun olarak Sendikalar ve Toplu İş
Sözleşmesi Kanunu ve diğer yasal düzenlenmelerle yeniledik. Üyelikte noter
şartını kaldırarak sendikal örgütlenmeyi kolaylaştırdık. Sendikal işlemlerde
e-devlet sistemine geçerek üyelik işlemlerini daha hızlı ve güvenilir hale getirdik.
2002’den bu yana asgari ücret artış oranı enflasyonun üzerinde
gerçekleşmiştir. Asgari ücretteki 16 yaş ayrımını 2014 yılında kaldırdık.

107

1 Mayıs’ı “Emek ve Dayanışma Günü” olarak kabul ederek resmi tatil ilan
ettik.
Çalışma Bölge Müdürlükleri ile İŞKUR İl Müdürlüklerini birleştirerek
hizmetlerimizi 81 ile yaydık.
Psikolojik Tacizle Mücadele Kurulunu oluşturduk; kamu ve özel sektör
işyerlerinde eğitimler verdik.
İstihdam alanında fırsat eşitliği, işi değil insanı korumak, işverenler
üzerine ek yük getirilmemesi ilkeleri doğrultusunda hazırlanan Ulusal İstihdam
Stratejisini 2014 yılında uygulamaya başladık.
İş sağlığı ve güvenliğini sağlamaya yönelik önemli düzenlemeler yaptık.
2014 yılında kamu işyerlerinde çalışan alt işveren işçilerine; taraf olunan
toplu iş sözleşmesinden yararlanma, kıdem tazminatını doğrudan ilgili kamu
kurumundan alma imkânı sağladık. Tüm alt işveren işçilerinin ücretlerinin
ödenmesini ve yıllık ücretli izinlerini kullanmalarını garanti altına aldık.
Çocuk İşçiliğinin Önlenmesinde Yerel Kaynakların Etkinleştirilmesi
Projesini 2014 yılında beş pilot ilde uyguladık.
Yürürlüğe koyduğumuz vize rejimi değişikliği neticesinde hasta, yaşlı
ve çocuk bakımında çalıştığı bilinen yaklaşık 40 bin yabancının kayıt altına
alınmasını sağladık.
b. Neler Yapacağız
AK Parti olarak, önümüzdeki dönemde de insanı merkeze alan bir zihniyet
içerisinde çalışma hayatımıza ilişkin reformlarımıza devam edeceğiz.
Kayıt dışılığın da önemli bir nedeni olan çalışma hayatındaki katılıkları
azaltarak, istihdamın gelişimine sağlıklı bir zemin oluştururken, işletmelerimizin
rekabet gücünü artıracağız.
Kıdem tazminatı sisteminde yaşanan sorunların çözümü amacıyla sosyal
taraflarla diyalog içinde mevcut durum tespiti ve mevzuat çalışması yapacağız.
Mevzuat düzenlemesi yaparak fazla çalışma sürelerinin aşılması halinde
işverenlere idari para cezası verilmesini sağlayacağız.
Özel sektör işletmelerinde eğitim birimleri kurulmasını teşvik edeceğiz.
Özel sektör, meslek kuruluşları ile işçi ve işveren kuruluşlarının meslek eğitimi
vermelerini özendireceğiz.
Sektörden gelen talepler doğrultusunda iş ve eğitim dünyası için gerekli
olan Ulusal Meslek Standartları hazırlanıp yürürlüğe konulacak, yürürlükteki
108

standartlar en geç 5 yılda bir güncellenecektir.
Avrupa Birliği ve ILO standartlarında oluşturduğumuz İş Sağlığı
ve Güvenliği Mevzuatının etkili bir şekilde uygulanması, hayati önemde
gördüğümüz bu alanda tüm ilgili taraflarda zihniyet dönüşümünün sağlanması
ve gerekli kapasitelerin geliştirilmesi konularına azami önem ve önceliği vermeye
devam edeceğiz. Bu kapsamda, kamuoyuyla paylaştığımız İş Sağlığı ve Güvenliği
Eylem Planını kararlılıkla hayata geçireceğiz.
Kısmi zamanlı çalışma, staj, prim desteği gibi araçlarla ve bilgi toplum
şartlarında gelişen yeni işlerle genç ve kadın istihdamını artıracak bir çalışma
ortamı oluşturacağız.
Her düzeyde sosyal diyaloğun gelişmesine katkıda bulunmak amacıyla
hazırlanan “Çalışma Hayatında Sosyal Diyalogun Geliştirilmesi Projesi” ile
“Dezavantajlı Kişilerin Sosyal Entegrasyonu ve İstihdam Edilebilirliklerinin
Geliştirilmesi Operasyonu Projesi”ni uygulayacağız.
Çalışma hayatında kadın ve erkekler arasında eşit muameleyi ve
eşit fırsatlar sunulmasını sağlayacak şekilde AB standartlarını göz önünde
bulundurarak, babalık iznine ilişkin ilgili mevzuatta gerekli değişiklikleri
yapacağız.
Yabancıların çalışma izinleri ile ilgili kırtasiyeciliği tamamen ortadan
kaldıracak, ilgili tüm kurumlarla entegre olan yeni bir otomasyon sistemi
kuracağız.
2.10. Sosyal Güvenlik
AK Parti olarak sosyal devleti etkili hale getirdik ve sosyal adaleti gözettik.
Bu çerçevede, kalkınmanın en önemli göstergelerinden biri olan tüm toplumun
kapsandığı bir sosyal güvenlik şemsiyesini geliştirmeyi temel bir politika olarak
benimsedik.
Tüm vatandaşlarımızı sosyal güvenlik ve genel sağlık sigortası kapsamına
alırken aynı zamanda sürdürülebilir ve etkin çalışan bir sosyal güvenlik sistemi
oluşturmayı hedefliyoruz.
Sosyal güvenlik sistemimizi geliştirirken, çalışanlar, işverenler ve emekliler
arasında hakkaniyetli ve sürdürülebilir bir denge oluşturulması temel ilkemizdir.
a. Neler Yaptık
İktidarlarımız döneminde, sosyal güvenliği temel bir hak olarak
gördüğümüz için bu alanda önemli reformları hayata geçirdik.
Kasım 2002’de AK Parti olarak söz verdiğimiz tüm nüfusu ve tüm riskleri
109

güvence altına alan ve sürdürülebilir bir sosyal güvenlik sistemi oluşturma
hedefimizi büyük oranda gerçekleştirdik.
Üç ayrı sosyal güvenlik kurumunu (SSK, BAĞ-KUR ve Emekli Sandığını) tek
çatı altında topladık. Sosyal güvenlik kapsamını genişlettik. Nüfusun tamamına
eşit, kolay ulaşılabilir hale getirdik.
Gerçekleştirilen düzenlemelerin etkisiyle 2006 yılında yüzde 77,9 olan
sigortalı nüfus oranını, 2014 yılı itibarıyla yüzde 81,5’e çıkarttık. Kaliteli sağlık
hizmetini hedef alan genel sağlık sigortası sistemini oluşturarak, nüfusumuzun
tamamına yakınını Genel Sağlık Sigortası (GSS) kapsamına aldık.
İstihdam teşvikleri ve kayıt dışıyla mücadele neticesinde; 2002 yılında 12
milyon olan aktif sigortalı sayısı 2014 yılında 19,9 milyon kişiye ulaşmıştır. Son
13 yılda çalışma çağındaki nüfus yüzde 18 artış gösterirken, sosyal güvenlik
kapsamının genişletildiğinin bir göstergesi olarak aktif sigortalı sayısı yüzde 66
oranında artış göstermiştir.
AK Parti olarak, emekliye enflasyonun oldukça üzerinde artışlar sağladık.
Emekli aylığını reel olarak; memurlarımızda yüzde 23, işçilerimizde yüzde 43,
Bağ-Kur’lu esnafımızda yüzde 100, Bağ-Kur’lu çiftçimizde yüzde 238 oranında
artırdık.
Sağlığa erişimi kolaylaştırdık. Bir yıl içinde bir kişi için hekime müracaat
sayısı 2002 yılında yıllık 3,2 iken, genel sağlık sigortasının tüm vatandaşlarımıza
kapsamına alması ve istenilen hastaneye başvuru imkânının getirilmesiyle 2013
yılında bu oranı 8,3’e yükselttik.
Sosyal güvenliğe ilişkin hizmetlere erişiminin artırılması amacıyla ülkenin
dört bir yanına Sosyal Güvenlik Merkezlerini (SGM) yaygınlaştırdık. İnsansız
SGM ve 514 adet ilçemiz Mobil SGM’lerimizi hizmete aldık.
Kişilerin sosyal güvenceden mahrum çalıştırılmasının engellenmesi adına
kayıt dışı istihdamla mücadeleye yönelik denetim faaliyetlerini yoğunlaştırdık.
Etkin denetimler ve uygulamaya koyduğumuz düzenlemeler sonucunda, yüzde
47 olan kayıt dışı istihdam oranını ise 2014 yılında yüzde 36,3’e düşürdük.
Beşeri ilaçlarda referans fiyat uygulaması ile kamu iskontosu uygulamasını
başlattık.
SSK hastanelerini Sağlık Bakanlığına devrettik, SSK eczanelerini kapatarak
SSK sigortalılarının özel eczanelerden ilaç alabilmesini sağladık.
SSK, Bağ-Kur ve Emekli Sandığı birleştirilerek Sosyal Güvenlik Kurumunu
(SGK) kurduk.
Devredilen Emekli Sandığı sigortalıları gibi, Devredilen SSK ve Devredilen
110

Bağ-Kur sigortalılarının da SGK ile sözleşmeli üniversite hastanelerine ve
sözleşmeli özel sağlık tesislerine doğrudan müracaat edebilmesi imkânını
sağladık.
Sosyal güvenlik uygulamalarında norm ve standart birliği sağlanması
yönünde düzenlemeler yaptık.
Emeklilik yaşı ve emekliliğe hak kazanmak için gerekli prim ödeme
gün sayısı şartını kademeli olarak yükselttik, emekli maaşı hesaplanmasında
kullanılan parametrelerde değişiklikler yaptık.
Tahsil edilen prim gelirlerinin dörtte biri oranında SGK gelirlerine devlet
katkısı yapılmasını sağladık.
2002 yılında 15,8 milyar TL olan ek karşılıklar dahil prim ve yapılandırma
gelirleri 2014 yılında yaklaşık 137 milyar TL’ye ulaşmıştır.
Bölgesel yatırımlarda prim teşviki ile 5 puan, Ar-Ge, özürlü ve genç-kadın
teşviklerini uygulamaya başladık.
Bölgesel istihdam teşviklerini genişlettik, 5 puan teşvikine ilave olarak
sosyo-ekonomik gelişmişlik endeksleri dikkate alınmak suretiyle belirlenen 51
ilde, 6 puanlık ilave sosyal güvenlik primi işveren payı indirimi sağladık.
2006, 2008, 2011 ve 2014 yıllarında prim yapılandırma uygulamaları
kapsamında SGK’nın prim alacaklarında yapılandırmaya gittik.
İlaç harcamalarında sürdürülebilirlik ve öngörülebilirlik sağlanması
amacıyla global bütçe uygulamasına geçtik.
Devredilen Emekli Sandığı sigortalılarının ve bağımlılarının sağlık
harcamalarını SGK’ya devrettik.
Yeşil kartlıların sağlık harcamalarını genel sağlık sigortası kapsamında
SGK’ya devrettik.
Zorunlu genel sağlık sigortası için prim ödeme gücü olmayanların ve genel
sağlık sigortası dışında kalan diğer kişilerin gelir tespiti işlemlerini yapmaya
başladık, nüfusun tamamına yakınının genel sağlık sigortalısı olarak tescil
edilmesini sağladık.
Prim ödeme gücü olmadığı tespit edilenlerin sağlık primlerinin devlet
tarafından ödenmeye başlanmasını sağladık.
2002 ve 2014 yıllarında GSYH’ya oran olarak, SGK toplam gelirleri sırasıyla
yüzde 5,6 ve yüzde 10,2 düzeyinde, SGK toplam giderleri sırasıyla yüzde 8,0 ve
yüzde 11,4 düzeyinde gerçekleşmiştir. Buna göre sosyal güvenlikte gelir-gider
111

açığını GSYH’ya oran olarak 2002 yılındaki yüzde 2,4 düzeyinden 2014 yılındaki
yüzde 1,2 düzeyine indirdik.
SGK’ya yapılan toplam bütçe transferleri, GSYH’ya oran olarak 2002
yılındaki yüzde 2,9 düzeyinden 2014 yılındaki yüzde 4,4 düzeyine yükselmiştir.
GSYH’ya oran olarak, SGK’nın prim tahsilatlarını 2002 yılındaki yüzde 4,5
düzeyinden 2014 yılında yüzde 7,8 düzeyine, sigorta giderlerini 2002 yılındaki
yüzde 5,1 düzeyinden 2014 yılında yüzde 7,8 düzeyine yükselttik.
SGK sağlık harcamalarını, GSYH’ya oran olarak 2002 yılındaki yüzde 2,0
düzeyinden 2014 yılındaki yüzde 3,1 düzeyine yükselttik.
AK Parti İktidarları olarak sosyal güvenlik alanında geçtiğimiz dönemde
vatandaşlarımıza yönelik önemli icraatlar gerçekleştirdik. Bu çerçevede;
Evlerinde çalışıp gelir getirici faaliyet yapmayan kadınlarımız için isteğe
bağlı sigortalı olma imkânı getirdik.
Engelli çocuğu olan annelere ilave gün hakkı verdik.
900 gün karşılığı ölüm aylığı imkânı getirdik.
Bağ-Kur ve SSK’lıların sağlık hizmetlerine erişimini daha kolay hale getirdik
Ev hizmetlerinde 10 günden az çalıştırılanlara sigortalılık imkânı getirdik.
Kısa vadeli prim oranlarını sabitledik.
Yer altında çalışan işçilerimizin fiili hizmet zammı sürelerini genişlettik.
Madencilerin emeklilik yaş koşulunu düşürdük. Mevcut koşullarda
yıpranmayla 48,5 yaşında emekli olan madenci 43,5 yaşında emekli olabilecektir.
Yeni özel düzenlemeler yaparak Soma faciasında hayatını kaybeden
madencilerimizin hak sahiplerine ölüm aylığı bağladık.
Yurtdışında bulunan vatandaşlarımıza isteğe bağlı sigortalı olma imkânı
getirdik.
İzinle vatandaşlıktan çıkanlara (mavi kartlılara) borçlanma hakkı verdik.
Taksi ve dolmuş şoförlerinin sosyal güvenlik kapsamına girmelerini
kolaylaştırdık.
Bağ-Kurlulara da iş kazası geliri alma imkânı getirdik.
Bağ-Kur kapsamında olan sigortalılar ile emeklilere her doğum için
112

emzirme ödeneği vermeye başladık. 2014 yılı için emzirme ödeneği olarak kişi
başına 103 TL ayırdık.
Bağ-Kur Sigortalılarına erken emeklilik hakkı getirdik.
Yetim kız çocuklarına evlenme yardımı imkânı getirdik.
Krediyle emekli olma kolaylığı getirdik.
Yurtdışında işçi çalıştıran işverenlere prim desteği sağladık.
Bağ-Kurluların sağlık hizmetlerine erişimini daha kolay hale getirdik.
Bağ-Kurluların askerlik borçlanmasını kolaylaştırdık.
Kendi nam ve hesabına çalışanlara doğum borçlanması yapabilme imkânı
getirdik.
Aylıksız izne ayrılan memurlara sağlık güvencesi getirdik.
Engelli kamu memurları için kolay emeklilik imkânı sağladık
5510 Sayılı Kanun 4. maddesinin (c) bendine tabi olanların borçlandıkları
sürelerinin hizmete sayılmasını sağladık.
YAŞ mağdurlarına iade-i itibar sağladık.
Terörle Mücadele Kanunu kapsamına giren olayların kapsamını genişlettik.
Vefat eden memurun dul ve yetimlerine aylık bağlanması için aranan 10
yıllık hizmet süresini 5 yıla düşürdük.
Şehit ailelerine, maluller ile dul ve yetimlerine sağlanan hakları revize ettik.
Eğitim öğretim yardımını arttırdık ve kapsamını genişlettik.
Terör ve harp malulü gazilerimizin sağlık haklarını genişlettik.
Devlet memurlarına da doğum borçlanması yapabilme imkânı getirdik.
Aylık bağlama sürelerini kısalttık. Daha önce 3 ayı geçen aylık bağlama
süreleri 30 günün altına düşürülerek emekli olan vatandaşlarımızın tek gelir
kaynağı olan emekli aylığını elde edememesinden kaynaklı mağduriyetleri
önlemiş olduk.
Emekli aylıklarını emeklilerimize evinde ödemeye başladık. Bu kapsamda
2014 Nisan ayında 7.885, 2014 Kasım ayında 8.085 kişiye evinde ödeme yaptık.
Fiş ve fatura toplamaya son verdik.
113

T.C. Kimlik No ile gelir ve aylık alma imkânı sağladık.
Kütahya/Simav ve Van’da meydana gelen depremler sonucunda malul
kalan sigortalı depremzedelere aylık hakkı verdik.
İntibak Yasasını yürürlüğe koyduk. Böylece kapsamdaki kişilerin yüzde
65,3‘ünü intibaktan yararlandırdık.
Vefat eden sigortalını 65 yaşından büyük muhtaç durumda olan ana ve
babasına Aylık hakkı getirdik.
Her vatandaşımızın istediği hastaneye gidebilmesinin önünü açtık.
Vatandaşlarımızı ilaç kuyruklarından kurtardık.
Evde sağlık hizmeti imkânı getirdik.
Doğum borçlanması hakkını 3’e çıkardık.
Tüp bebek tedavisinde vatandaşımızın yararına yenilikler getirdik.
Yurtdışında tedavi olabilme süre sınırını kaldırdık.
Trafik kazalarına bağlı tedaviler SGK tarafından karşılanmaya başlandı
Yaşlılara yönelik karşılanan sağlık hizmetlerini hem nitel hem nicel olarak
artırdık.
Gazilerimize sağlıkta ayrıcalıklar sağladık.
Kanser tedavisi gören hastalarımıza sağladığımız hizmetleri artırdık.
Engelli hastalarımızın diş tedavileri ile fizik tedavi ve rehabilitasyon
tedavilerine yönelik hizmetler sağladık.
Kalp, akciğer ve kornea nakillerinde ayrıcalıklar sağladık.
Gelir testine girmeyenlerin gelir testine girmelerini sağlayarak borçlarının
taksitlendirdik.
65 yaş aylığı alan vatandaşlarımızın 145 lira olan aylığını, 200 liraya
çıkardık.
b. Neler Yapacağız
AK Parti olarak önümüzdeki dönemde de sosyal güvenlik alanında
sağladığımız ilerlemeleri devam ettirecek, dünyada değişen şartlar ve gelişen
standartları da yakından takip ederek sistemimizi güncelleyeceğiz.

114

Sosyal güvenlik sistemimizin uzun vadeli mali sürdürülebilirliğinin
sağlanması amacıyla tedbirler almaya devam edeceğiz.
Sigorta işlemlerinin otomasyonla yapılması kapsamında çeşitli meslek
mensuplarının tescil-terk işlemlerinin elektronik ortamda gerçekleştirilebilmesine
yönelik çalışmalar yürüttük ve tam otomasyona geçiş kapsamında faaliyetlere
devam edeceğiz.
Emeklilik hizmetlerini etkinleştireceğiz.
Geçmişe olduğu gibi önümüzdeki süreçte de emeklilerimizin gelir
seviyesini alacağımız tedbirlerle yükseltmeye devam edeceğiz. Bu çerçevede;
Temmuz ayında emekli maaşlarına rutin olarak yaptığımız artıştan sonra
maaşı 1.000 liranın altında kalan SSK ve Bağ-Kur emeklilerimize seyyanen 100
lira zam yaptık. Maaşı 1.000 lira ile 1.100 lira arasında olan emeklilerin maaşını
da 1.100 liraya tamamladık. Bu artıştan emeklilerimizin yaklaşık yüzde 55’inin
istifade etmesini sağladık.
Ticari faaliyette bulunan emeklilerimizden kesilen ayda yüzde 15 oranında
Sosyal Güvenlik Destek Primini yüzde 10’a indirdik. 630 binden fazla emeklimizin
yararlandığı bu düzenlemeyle emeklilerimizin aylıklarına ortalama en az 50
liralık ayrıca bir artış sağladık.
Tüm işçi ve bağkur emeklilerimize de önümüzdeki dönemde yıllık ilave
1.200 TL vereceğiz.
İmkânlarımız arttıkça emeklilerimize ve diğer sosyal gruplara desteğimizi
daha da artıracağız.
Önümüzdeki yıl için asgari ücreti 1300 TL’ye yükseltme yönünde Asgari
Ücret Tespit Komisyonu’na teklifte bulunacağız. Ayrıca, yapılan işin tehlike
sınıfına göre, asgari ücrette farklılaştırılma sağlayacağız.
51 ilimizde uygulanmakta olan yüzde 6 oranındaki İşveren Sigorta Primi
indiriminde esas alınan 10 işçi çalıştırma zorunluluğunu kaldıracağız. Bu
imkandan 251 bin küçük işletmenin yararlanmasını sağlayacağız.
Polislerimizin 2200 olan ek göstergelerini 3000’e çıkaracağız.
Genel Sağlık Sigortası kapsamında yapılan gelir testi sistemi ve buna
bağlı genel sağlık sigortası primi ödemelerini yeniden gözden geçirerek sistemin
etkinliği ve verimliliğini artıracağız.
İstihdam edilmeleri halinde, sosyal destek alan vatandaşlarımızın sigorta
primi işveren desteğini karşılayacağız.

115

Toplum yararına çalışma programlarımızda ailesinde çalışan ferdi
olmayanlara öncelik vereceğiz.
Yüzde 15’ten yüzde 10’a indirdiğimiz Bağkur Sigortalısı olan esnafımızın
emekli aylıklarından kesilen Sosyal Güvenlik Destek Primi Kesintisini tamamen
kaldıracağız.
TOKİ eliyle emeklileri uygun koşullarla konut sahibi yapacağız. Bu
çerçevede emeklilerimize 240 taksit şeklinde aylık 250 TL bedel mukabilinde
konut sahibi olma imkanı sağlıyoruz.
Evde çocuk bakım hizmetleri yoluyla kayıtlı kadın istihdamını
destekleyeceğiz.
Sosyal güvenlik sözleşmelerine göre sağlık yardım hakkı elde etmiş
sigortalıların ve bakmakla yükümlü oldukları kişilerin sağlık aktivasyon ve
provizyon sistemine dahil edilmesini sağlayacağız.
Kayıt dışı istihdam ve kayıt dışı ücretle mücadele edilerek kayıtlı çalışan
sayısını artıracak ve prim tabanını genişleteceğiz.
Prim yapılandırmalarını ekonomik kriz ve doğal afet gibi istisnai haller
dışında uygulamayacağız.
Sağlık hizmetleri ve harcamalarında sürdürülebilirlik dikkate alınarak ilaç
ve tedavi harcamalarını daha akılcı hale getireceğiz.
Sağlık bütçesinde kaynak etkinliğinin sağlanması amacına yönelik
çalışacağız. Özellikle hasta ve işlemin takibinin yapılması, suistimallerin
önlenmesi, gereksiz ve mükerrer tetkiklerin önüne geçilmesine yönelik
çalışmalara hız kazandıracağız.
Giderek artan yaş ortalamamızı da dikkate alarak aktif ve sağlıklı
yaşlanmayı destekleyeceğiz. Yaşam boyu öğrenim programlarına daha iyi erişim
sağlayarak uzun çalışma yaşamını destekleyecek, ileri yaşlarda uygun istihdam
olanaklarını geliştireceğiz.
Sektörel katkısının yanı sıra ülkemizdeki tasarruf eğilimini de
güçlendireceğini öngördüğümüz tamamlayıcı emeklilik tasarruflarını
destekleyeceğiz.
Sosyal güvenlik ve prim ödeme bilincini artıracak ve farkındalık
oluşturacağız. Cari dönem prim tahakkukunu ve tahsilatını artıracağız.
Koruyucu önleyici sağlık hizmetlerinin geliştirilmesine ve
yaygınlaştırılmasına katkı sağlayacağız.

116

Sağlık hizmetlerinin doğru kullanılması konusunda toplumu
bilinçlendirecek ve farkındalık oluşturacağız. Sağlık sigortacılığını geliştireceğiz.
Sosyal güvenlik kurumuna erişimi artıracağız.
e-randevu projesiyle randevu sistemini etkin ve daha kolay hale
getireceğiz.

3
BÖLÜM

İSTİKRARLI VE GÜÇLÜ
EKONOMİ

Ekonomide elde ettiğimiz başarılar; insanımızın refahını artırmakta,
daha kaliteli mekân ve çevre taleplerini tetiklemekte, beşeri sermayemizi
güçlendirmekte, bilim ve yenilik alanına daha fazla kaynak ayırmamıza yardımcı
olmakta, ülkemizin prestijini artırarak dış politikada atacağımız adımlara önemli
ölçüde güç vermektedir.
AK Parti olarak sürdürülebilir bir ekonomik kalkınma için, ileri demokratik
standartları ve evrensel hukuk normlarına dayalı olarak işleyen adil bir yargı
düzenini esas aldık. Yargı reformu başta olmak üzere, katılımcı demokrasi ve
yönetim alanında sağlamakta olduğumuz ilerlemeler, önemli bir aşamaya gelmiş
olan ekonomik dönüşüm sürecimizi sağlamlaştırmak açısından da kritik bir rol
oynamaktadır.
Her alanda olduğu gibi ekonomi alanında da yeni bir döneme giriyoruz. Bu
dönemde bir yandan makroekonomik istikrar ve kazanımlarımızı güçlendirirken,
bir yandan da mikroekonomik ve sektörel dönüşümlere odaklanacağız. Son 13
yılda, üst-orta gelir grubuna yükselttiğimiz ülkemizin, yüksek gelir grubu ülkeler
arasına girmesi temel amacımızdır. Güven ve istikrar içerisinde büyüyecek olan
ekonomimizin temelini nitelikli, girişimci ve yenilikçi insanımız, bilgi ve teknoloji
ile katma değeri yükselten işletmelerimiz oluşturacaktır.
Bugüne kadar olduğu gibi bundan sonra da;
Mülkiyet hakkı ve girişim özgürlüğünü koruyacağız.
Mevzuatın öngörülebilir ve sarih olmasını, geriye yürümemesini
sağlayacağız.
Kazanılmış hakların korunmasını temin edeceğiz.
Yargı sisteminin hızlı ve tutarlı bir şekilde çalışması için gerekli ortamı
oluşturacağız.
Kamunun etkin olarak işletilmesini ve öngörülebilirliği sağlayacağız.
Adalet ve emniyetin tesis edildiği bir iş ve yatırım ortamı oluşturacağız.
Özel sektörün ihtiyaç duyacağı hizmetlere yönelik temel fiziki ve sosyal
altyapıyı sunacağız.
Üretken alanlarda, yenilikçi ve girişimci özel sektör öncülüğünde
büyüyeceğiz.
Dışa açık bir ekonomi olarak her alanda rekabetçiliği geliştirecek, küresel
yatırımları ve nitelikli insan gücünü cezbedeceğiz.

121

3.1. Büyüme ve Makroekonomik İstikrar
Uzun vadeli kalkınma amacımız, yeniden şekillenmekte olan dünyada
milletimizin temel değerlerini ve beklentilerini esas alarak gerçekleştireceğimiz
yapısal dönüşümlerle ülkemizin uluslararası konumunu yükseltmek ve
halkımızın refahını artırmaktır. Uygulayacağımız ekonomi politikalarında
insanımızın mutluluğunu ve refahını artırmayı temel hedef olarak görüyoruz.
Ekonomi, AK Parti iktidarının güven ve istikrar ile milletimizin refahı
ve gücü doğrultusunda her zaman çok önem verdiği bir alandır. Dışa açık ve
dünyayla entegre bir ekonomik yapıyla yatırım ortamının daha da iyileştirilmesi,
serbest piyasa ekonomisine dayalı ekonomik kalkınma anlayışımızın vazgeçilmez
prensibidir.
Birinci atılım dönemimizde bu prensiple, uyguladığımız politikalarla
ülkemizi hem yerli hem uluslararası yatırımcı için cazip bir ortam haline getirdik
ve uluslararası sermaye girişinde büyük artışlar sağladık. İkinci atılım döneminde
de ekonomik büyümeyi bu anlayışımızdan taviz vermeden sağlayacağız.
a. Neler Yaptık
Siyasi istikrarın olmadığı bir ortamda makroekonomik istikrarı sağlamak
mümkün değildir. Son 13 yıllık dönemde sağladığımız siyasi istikrar ve bu
istikrara dayalı güven ortamı, önemli yapısal reformların gerçekleştirilebilmesine
güçlü bir zemin hazırlamıştır.
Oluşturduğumuz güven ortamı ve inşa ettiğimiz istikrar sonucunda,
kalkınmamızın önünde engel teşkil eden enflasyon ve kamu açıkları gibi temel
makroekonomik istikrarsızlık unsurları, geçtiğimiz dönemde büyük oranda sorun
olmaktan çıkmıştır.
Böylece, kalkınma sürecini hızlandıracak alanlara odaklanmayı mümkün
hale getirdik. Yüksek büyüme oranlarını yakaladığımız ve dünyada yükselen bir
ekonomi olarak ön plana çıktığımız bir süreci yaşadık.
Gerçekleştirdiğimiz yapısal reformlar ve güçlü düzenlemeler ile bir yandan
ekonominin kırılganlığını azalttık, diğer yandan da piyasaların rekabetçi bir
ortamda serbestçe işleyişini sağladık.
Yakaladığımız istikrarlı büyüme ve güven ortamının devamı için
ekonomide fırsat eşitliği ve adaleti sağlayarak, hiç kimseye imtiyaz veya ayrıcalık
tanımadık. Rekabeti iyi işleterek hiç kimse için korunaklı kolay para kazanma
alanı oluşturmadık, kurallı bir piyasa ekonomisi anlayışını hâkim kıldık.
Ekonomi politikalarımızı güven, istikrar, uyum, şeffaflık, tutarlılık ve
öngörülebilirlik ilkeleri üzerine inşa ettik. Politikalarımızı ve elde ettiğimiz
sonuçları, şeffaf bir biçimde kamuoyuyla paylaştık, tüm uygulamaların birbiriyle
tutarlı olmasına özen gösterdik.
122

Temel politikalarda süreklilik sağlayarak, halkımız ve ekonomik karar
alıcılar için öngörülebilir bir ortam oluşturduk. Devlet yönetiminde hesap
verebilir bir anlayışı hâkim kıldık. Halkın bize verdiği yetkinin, süresi sınırlı bir
emanet olduğunun bilinciyle hareket ettik.
Bu ilkeleri temel alan ekonomi politikalarımız sayesinde, tüm dünyada
örnek olarak gösterilen bir ülke konumuna gelmiş bulunmaktayız. Güçlü
ekonomik yapımız, küresel ekonomik krizden hızlı bir şekilde çıkmamızda etkili
olmuştur.
Ülkemizin dünyada öne çıkan başarısı, yalnız makroekonomik büyüklüklere
dayalı olmayıp, sağladığımız ekonomik ve siyasi istikrar ortamını gerekli sosyoekonomik reformlarla desteklememizin bir sonucudur.
Sağladığımız istikrar ortamında, kamu kesiminden kaynaklanan riskler
ortadan kalkmış, makroekonomik belirsizlikler azalmış, işletmelerimizin
finansmana erişimi kolaylaşmış ve yatırımlar önemli ölçüde artmıştır. Bu durum,
bir taraftan üretim ve istihdamı, diğer taraftan büyümemizin asıl dinamiğini
oluşturan özel sektörümüzün rekabet gücünü artırmıştır.
Türkiye, iktidarlarımız döneminde siyasi, ekonomik ve sosyal pek çok
alanda önemli bir dönüşüm süreci yaşamıştır.
Gayri Safi Yurtiçi Hasılamızı, 2002 yılındaki 230 milyar dolar seviyesinden
2014 yılı itibarıyla yaklaşık 800,1 milyar dolar seviyesine ulaştırdık. Kişi başına
milli gelirimizi ise 3.500 dolar seviyesinden yaklaşık 3 kat artırarak 10.390 dolar
seviyesine ulaştırdık.
2002 yılında satın alma gücü paritesine göre kişi başına gelir açısından AB
ortalamasının yüzde 36’sı kadar gelire sahip olan ülkemiz, gelir seviyesini 2013
yılında AB ortalamasının yüzde 53’üne çıkarmıştır.
Makroekonomik istikrara yönelik aldığımız tedbirleri başarılı bir şekilde
uygulamamız sonucunda, enflasyonu tek haneli rakamlara gerilettik ve fiyat
istikrarının sağlanması yolunda önemli bir yol kat ettik. Bu kapsamda, enflasyon
2002 yılındaki yüzde 29,7 seviyesinden 2012 yılında yüzde 6,2 düzeyine kadar
gerilemiştir. 2014 yılında ise konjonktürel olumsuzluklara rağmen yüzde 8,2
olarak tek haneli rakamlarda gerçekleşmiştir.
2002-2014 döneminde, kamu maliyesi ve bankacılık kesimini güçlü bir
yapıya kavuşturduk. Bu bağlamda, Hazine borçlanma faizlerini yüzde 63,8
seviyesinden yüzde 7’lere kadar düşürdük. Böylece, ekonominin dış şoklara karşı
kırılganlığını azalttık. 2014 yılında ise faizler yüzde 9,8 olarak gerçekleşmiştir.
Bütçe açığını 2002 yılındaki yüzde 12 seviyesinden 2014 yılında yüzde 1,3
seviyesine düşürerek bu alanda çok ciddi bir iyileşme kaydettik. Toplam kamu
123

borç stokunu ise aynı dönemde yüzde 74 seviyesinden yüzde 33,5 seviyesine
düşürdük.
Ekonomik dönüşüm sürecinde kararlı bir şekilde uyguladığımız reformların
ve siyasi istikrarın kazanımlarını, son küresel ekonomik krizde daha belirgin bir
şekilde gördük. Türkiye ekonomisi, oluşturduğumuz mali alanın da katkısıyla,
doğru ve zamanında uyguladığımız makroekonomik politikalara ek olarak, sahip
olduğumuz sağlam finansal sistem sayesinde, küresel kriz ortamında birçok
ülkeye kıyasla pozitif yönde ayrışmıştır.
Bu sayede Türkiye, küresel ekonomik krizden en hızlı çıkan ve küresel
ekonomik belirsizliklerden en az etkilenen ülkelerden biri olmuştur. 2002-2014
döneminde ortalama büyüme oranımız yüzde 5 civarında olmuştur.
2002’de en zengin yüzde 10’luk kesimin ortalama geliri en yoksul
yüzde 10’luk kesimin gelirinin 18,3 katı iken, 2014 yılında bu oran 11,6 katına
gerilemiştir. Böylece, giderek daha adil bir gelir paylaşımını sağlamış olduk.
Büyük oranda faiz harcamalarına ayrılan kaynaklar, oluşturduğumuz güven
ve istikrar ortamında sosyal politikalara, yatırımlara ve personel harcamalarına
kaydırılmıştır. Eğitim, sağlık ve sosyal koruma harcamalarının tamamını içeren
sosyal harcamaların GSYH’ya oranını, 2002 yılındaki yüzde 13,7 seviyesinden,
2014 yılında yüzde 18,4 seviyesine çıkardık. Sosyal devlet anlayışımızın bir
gereği olarak, sosyal harcamaların genel devlet harcamaları içerisindeki payını
da aynı dönemde yüzde 33’ten yüzde 46’ya yükselttik.
b. Neler Yapacağız
AK Parti olarak, günümüzün rekabetçi dünyasında insana, insanın
niteliklerine, sağlıklı bir sosyal ortama yapılan yatırımların, aynı zamanda
ekonomik potansiyelimize yapılan bir yatırım olduğunu bilerek, ekonomi
politikalarımızı güçlü sosyal politikalar ile bütünleştirmeye devam edeceğiz.
Önümüzdeki dönemde yurtiçi üretimi artırma ve ithalata bağımlılığı
azaltma perspektifiyle, imalat sanayiinin GSYH içindeki payının artırılması,
yapısal dönüşüm açısından önem arz etmektedir. AK Parti, bu yapının
oluşturulması için verimlilik artışının ve sanayileşmenin hızlandırılması
gerektiğinin farkındadır. Özel sektör öncülüğünde, Ar-Ge’ye daha fazla ağırlık
vererek, ihracata dayalı ve rekabetçi bir üretim yapısıyla bunu gerçekleştirmeye
kararlıyız.
Son 13 yılda, önemli bir kalkınma hamlesi yapan ülkemiz, gelişmiş ülkelere
yakınsama sürecini hızlandıracaktır.
Önümüzdeki dönemde de makroekonomik ve finansal istikrarın güçlü bir
biçimde sürdürülmesi, ekonomi politikalarımızın başarısında vazgeçilmez bir
124

unsurdur. Cumhuriyetimizin 100. yıl ufkunu ortaya koyan 2023 vizyonumuz ile
katılımcı bir yaklaşımla hazırladığımız planlarımız ve dönüşüm programlarımız
yol haritamız olacaktır.
Yüksek ve istikrarlı büyümeye yönelik temel stratejimiz, özel sektör
öncülüğünde, dışa açık ve rekabetçi üretim yapımızın geliştirilmesidir. Verimlilik
artışı ve sanayileşme sürecinin güçlendirilmesi, bu stratejimizin temel yapı
taşlarını oluşturmaktadır.
Yurt içi tasarruflarımızın artırılması ve daha üretken alanlara
yönlendirilmesi, özel sektör yatırımlarının artırılması yoluyla imalat sanayiinin
GSYH içindeki payının yükseltilmesi ve işgücü verimliliğimizin geliştirilmesi
suretiyle istikrarlı büyümeyi devam ettireceğiz.
Bu kapsamda, büyüme stratejimiz 5 temel eksen üzerine oturmaktadır.
Bu eksenler, büyüme stratejimizin hayata geçirilmesi açısından önümüzdeki
dönemde önemli politika alanları olacaktır.
Makroekonomik istikrarın güçlendirilmesi,
Beşeri sermayenin geliştirilmesi ve işgücü piyasasının etkinleştirilmesi,
Teknoloji ve yenilik geliştirme kapasitesinin artırılması,
Fiziki altyapının güçlendirilmesi,
Kurumsal kalitenin iyileştirilmesi.
Son dönemde sağladığımız istikrarın güçlendirilerek korunması
kapsamında, kamu gelir ve harcamalarında kalitenin artırılmasına yönelik
çalışmalar yapacağız.
Kamu harcamalarının toplam hâsıla içerisindeki payının artırılmamasına
ve böylelikle kamunun özel sektörü dışlayıcı etkisinin en aza indirilmesine dikkat
edeceğiz.
Verginin tabana yayılması gibi gelir artırıcı çalışmalarla oluşturulacak mali
alan ile yeni politikaların uygulanmasına imkân sağlayacağız.
Fiyat istikrarını güçlendirecek para politikası çerçevesini koruyacağız.
Cari açığın kalıcı çözümüne yönelik politika ve önlemleri hayata
geçireceğiz. Bunlara paralel olarak, yurtiçi tasarrufların artırılmasına yönelik
çalışmalarımızı sürdüreceğiz.
Türkiyemiz, hızlı gelişme sürecini destekleyecek genç ve dinamik bir nüfus
yapısına sahiptir. Önümüzdeki dönemde nüfus dinamiklerinin sunduğu fırsattan
en yüksek düzeyde yararlanmak amacıyla, işgücüne katılımı artıracağız, eğitimin
125

özellikle nitelik yapısının geliştirilmesini sağlayacağız.
İşgücü piyasasının ihtiyaçlarıyla uyumlu bir biçimde, beşeri sermayenin
geliştirilmesine yönelik eğitim politikaların yanı sıra, uygun çalışma ortamı
sağlanarak nitelikli insan gücünün ülkemize çekilmesini sağlayacak, teknoloji
geliştirme yeteneği ve kurumsal kalite alanlarına önemli girdi temin edeceğiz ve
böylece büyümeye katkı sağlayacağız.
Önümüzdeki dönemde, çevre faktörünü de dikkate alan Ar-Ge ve yenilik
faaliyetlerini özel sektör odaklı olacak şekilde artıracağız. Elde edilecek çıktıların
ticarileştirme ve markalaşma süreçlerini hızlandırarak katma değer artışı
sağlayacağız.
Kamu altyapı yatırımlarımızı, ekonomide üretimin sağlıklı olarak
gelişmesini destekleyecek, ancak kaynak israfına yol açmayacak biçimde
planlayacağız. Kamu eliyle yapacağımız nitelikli altyapı yatırımları, özel sektör
yatırımlarını güdüleyerek üretim kapasitesini artıracak; bir taraftan da verimlilik
bazlı büyüme dinamiğine katkı sağlayacaktır.
Firma ve ülke düzeyinde kurumsal kaliteyi artırarak, istikrarlı ve
yüksek büyümeye katkı sağlayacağız. Firmalarımızın yönetişim süreçlerinin
iyileştirilmesi, ömürlerinin uzatılması ile verimlilik ve ölçek sorunlarının
çözümüne odaklanacağız.
Aynı kapsamda, kayıt dışılık ve yolsuzlukla mücadeleye devam edeceğiz.
Vergi düzenlemelerinde öngörülebilirlik ve istikrarı gözetecek; fikri mülkiyet
ve patent haklarını koruyacak, piyasaların etkin işlemesini sağlayacak ve yatırım
ortamını güçlendireceğiz.
Ülkemizdeki karar alma süreçlerinin daha sağlıklı bir şekilde işlemesine
imkân sağlayacak, yatırım ve üretimin cazip hale getirilmesi yoluyla, üretim
kapasitesini daha hızlı bir biçimde artıracağız.
Özellikle üretken alanlara yeni uluslararası doğrudan yatırım girişlerini
artırmayı sağlayarak hem teknoloji transferi yoluyla verimliliği artırıcı hem de
doğrudan istihdam yaratıcı sonuçlar elde ederek, büyümeye katkı sunmayı
hedefliyoruz.
3.2. Ödemeler Dengesi
AK Parti olarak, ekonomide yapısal dönüşümü sağlamada üretim ve
ihracat kalitemizi artırmaya odaklandık. Bu yaklaşımla birinci atılım döneminde,
Türkiye’nin hızlı büyüme dönemlerinde yaşadığı yüksek cari işlemler açığının
altındaki yapısal sorunlara yönelik politikalarımızı ikinci atılım döneminde de
sürdüreceğiz.

126

Yeni Türkiye’nin ekonomi politikalarının esası, iç ve dış nedenlerine
yoğunlaşarak cari açığı düşürmeye devam ederken, büyümeyi daha iyi bir
ödemeler dengesi bilançosuyla gerçekleştirmek şeklinde olacaktır. Yerli
üretimi destekleyecek programlarla, dış ticaret dengesini iyileştirmeyi, artan
kaynaklarımızı üretken alanlara yönlendirerek daha fazla gelire dönüştürmeyi
hedefliyoruz.
a. Neler Yaptık
AK Parti iktidarlarımız döneminde, ihracatın GSYH’ya oranı 20022014 döneminde yıllık ortalama yüzde 17 olarak gerçekleşmiştir. 2002-2014
gerçekleşmelerine göre yıllık ortalama ihracat artışı nominal olarak yüzde 14,2,
reel olarak yüzde 8,8 olmuştur.
Bu dönemde yaşanan küresel krize rağmen, ihracatımız artış eğilimini
sürdürmüştür. İhracat fiyatları, bu dönemde dalgalı bir seyir göstermiş ve yıllık
ortalama yüzde 4,6 oranında artmıştır.
İhraç pazarlarımız çeşitlendirme stratejimizle, AB dışı pazarların toplam
ihracatımız içerisindeki payını, 2002-2014 döneminde yüzde 43,3 seviyesinden
yüzde 56,5 seviyesine yükselttik.
İthalatın GSYH’ya oranı, 2002-2014 döneminde yıllık ortalama yüzde 26,5
olarak gerçekleşmiştir. Aynı dönemde yıllık ortalama ithalat artışı nominal olarak
yüzde 16,3, reel olarak yüzde 9,4 olarak gerçekleşmiştir.
Ekonomik büyüme ve istikrara bağlı olarak, dış borç stokunda kısa
vadeli borçların ve özel sektörün payı artarken kamunun payında azalma
kaydedilmesini sağladık.
2002 yılında 28,1 milyar dolar olarak devraldığımız Merkez Bankası net
rezervlerini, 2014 yılı sonunda 127,3 milyar dolara ulaştırdık.
2012 yılında yurtiçinde üretimi artırmaya yönelik, sektörel ve bölgesel
boyutları olan yatırım teşvik programını uygulamaya koyduk.
2013 yılında yurtiçi tasarruf oranlarını artırmak ve cari açığı kontrol
altında tutmak amacıyla tüketici kredilerini sınırlayan, ihracat ve KOBİ kredilerini
destekleyen kararlar aldık.
b. Neler Yapacağız
AK Parti olarak, yeni yatırımlar ve imalat sanayiimizde yaşanacak
dönüşümlerle, 2023 yılında 500 milyar dolar mal, 150 milyar dolar da hizmet
ihracatına ulaşmayı hedefliyoruz. Mal ihracatımızda ana hedefimiz, dünya
ihracatından yüzde 1,5 pay almaktır. İhracattaki bu olumlu performansın yanında,
cari açık konusunu da dikkatle takip ediyor, gerekli yapısal ve konjonktürel
tedbirleri alıyoruz.
127

Üretimde dönüşümün yüksek katma değerli ürünler lehine sağlanmasını,
yerli girdi üretimini ve kullanımını teşvik ederek ithalata bağımlılığını ve bu
suretle cari açığı azaltmayı amaçlayan “İthalata Olan Bağımlılığın Azaltılması
Öncelikli Dönüşüm Programımız”la dış ticaret açığının GSYH’ya oranını
azaltmayı hedeflemekteyiz.
Ayrıca ihracatın ithalatı karşılama oranını yüzde 70’e ulaştırmayı ve
ihracatın kalitesini artırarak, orta ve yüksek teknolojili ürünlerin ihracat
içerisindeki payını yaklaşık yüzde 40’a ulaştırmayı hedeflemekteyiz. Program
kapsamında;
Türkiye’nin girdi tedarik ihtiyacı envanteri dikkate alınarak Girdi Tedarik
Stratejisini (GİTES) güncelleyeceğiz.
Orta-yüksek ve yüksek teknolojili ürünlere yönelik Ar-Ge, yenilik ve tasarım
faaliyetlerine öncelik verilmek suretiyle, Türkiye Sanayi Stratejisi ve Sektörel
Stratejiler hazırlayacağız.
Orta ve yüksek teknolojili ürünlere yönelik yeni yatırım destek programları
oluşturacağız.
Firmaların orta-yüksek ve yüksek teknolojili ürün üretimine odaklanması
amacıyla yatırım destek programlarının uygulamasına başlayacağız.
İthalat bağımlılığını azaltmayı esas alan büyük ölçekli yatırımları ve
stratejik sektör boyutlarını içeren yeni teşvik sistemini etkili olarak hayata
geçireceğiz.
Yerlilik oranını artırmak amacıyla, tedarik zincirindeki işletmeler arasındaki
işbirliğini ve katma değer artışını sağlayacak kümelenme faaliyetlerini
destekleyeceğiz.
Türkiye’nin geleneksel ihracat pazarlarındaki payını düşürmeden, ABdışı ülkelere olan mal ve hizmet ihracatını artırmak için gerekli düzenlemeleri
yapacağız.
İhracat desteklerinde etkililik esas alınacak, gelişme potansiyeli olan
sektörlere öncelik vereceğiz.
Türkiye’nin ikili ve çok taraflı yükümlülükleri çerçevesinde yurtiçi üretimde
yerli ara malı kullanımının ve katma değerin artırılmasını sağlayacağız.
Tasarım konusunda üniversite-sanayi işbirliği alanlarını genişleterek,
yenilikçi üretim yapısını güçlendireceğiz.
Tüketime yönelik ihraç ürünlerinde özgün tasarım faaliyetlerini
özendirecek, nitelikli tasarımcı yetiştirilmesini sağlayacağız.
128

Patent tescili ve uluslararası marka oluşturulmasını destekleyecek, tanıtım
ve pazarlama konusundaki destekleri, ihracatçıların ihtiyaçları doğrultusunda
geliştireceğiz.
Enerji sektöründe girdi mahiyetinde olan ve üretilmesi yüksek katma
değer sağlayacak hedef ürünler listesi çıkarılacak ve bunların üretimine yönelik
yatırımlar desteklenecektir.
Enerji üretim tesislerinde kullanılan teçhizatın yurtiçinde üretimini
destekleyeceğiz.
Rüzgâr, güneş, hidroelektrik gibi alternatif enerji kaynakları üreten
tesislerde kullanılan, makine ve teçhizatın yurtiçi üretiminin payını artıracağız.
MTA’nın yurtdışında da madencilik faaliyeti yapabilmesini sağlayacağız.
Demir çelik sektörünün hurda girdiye olan bağımlılığını azaltacağız.
İnorganik kimya, biyoyakıt, alternatif kompozit malzemeler gibi alanlarda
Ar-Ge faaliyetlerini teşvik edeceğiz.
Elektrikli araçlar için prototip batarya üretimini gerçekleştireceğiz.
Yüksek teknolojili ürünlere yönelik yatırımları ülkemize çekmek üzere
serbest bölgelerin cazibesini artıracağız.
Yerli makine üreticilerinin rekabet gücünü artıracak mekanizmalar
oluşturacağız.
Atıkların ekonomiye kazandırılmasına önem vereceğiz.
Yerli makine üreticilerinin yurtiçinde rekabet güçlerini artırmak için finansal
ortamı iyileştirmeye yönelik mekanizmalar oluşturacağız.
Dâhilde İşleme Rejimi, ihracata yönelik üretimde yurtiçinden girdi tedarik
edilmesini teminen gözden geçirecek ve gerekli tedbirleri alacağız.
Tohumculuk geliştirme ve üretim kapasitemizi artıracağız.
Özellikle son dönemde ticaret ortaklarımızda yaşanan gelişmelere bağlı
olarak ihracatçılarımızın yeni pazarlara erişmesine yönelik mevcut imkânları
iyileştireceğiz.
e-Ticaretin, ihracatın artırılmasında etkili bir araç olarak kullanılması
amacıyla gerekli mekanizmaları geliştireceğiz.
Yerli ürünler gibi ithal ürünlerin de sağlık, çevre, enerji verimliliğine dair
teknik düzenlemelere uygunluğunu sağlayacağız.
129

Uluslararası hizmet ticareti müzakereleri kapsamında, ülkemiz
yatırımcılarının yurt dışında haklarının teminat altına alınması ve korunmasını
sağlayacağız.
3.3. Enflasyon ve Para Politikası
AK Parti olarak ekonomide temel prensibimiz, enflasyonun kalıcı
bir biçimde düşük ve tek haneli oranlarda tutulmasıdır. Bu prensiple, para
politikalarının temel amacı olan fiyat istikrarını sağlamak ve sürdürmek
konusundaki kararlılığımız devam etmektedir.
İkinci atılım döneminde de para politikası, finansal istikrarı gözetecek ve
fiyat istikrarını sağlama amacı ile çelişmemek kaydıyla uygulayacağımız büyüme
ve istihdam politikalarını destekleyecektir.
a. Neler Yaptık
AK Parti iktidarları, para politikasının maliye politikasıyla uyumuna özen
göstermiş ve enflasyonla mücadeleyi, ekonomik istikrarın temellerinden biri
olarak görmüştür.
2002–2005 yılları arasında TCMB tarafından, açık enflasyon hedeflemesine
geçiş rejimi olarak tanımlanan örtük enflasyon rejimi uygulanmıştır. 2005 yılına
gelindiğinde, enflasyonun oranı ve oynaklığı azaltılmıştır.
Merkez Bankası 2006 yılında, gerekli ön koşulların büyük oranda
oluştuğunu ve açık enflasyon hedeflemesi rejimine geçileceğini ilan etmiştir.
Türkiye’de enflasyon hedefi “nokta hedef” olarak, 3 yıllık bir süre için
belirlenmektedir.
2002 yılında yüzde 29,7 seviyesinde olan yılsonu TÜFE enflasyonunu, 2004
yılında tek haneye indirdik. 2012 yılı sonunda, enflasyon yüzde 6,2 değeri ile son
44 yılın en düşük oranını yakaladı.
2002 yılında yüksek seviyede bulunan enflasyon beklentileri ile hedef
enflasyon arasındaki fark, 2002-2006 döneminde büyük oranda azalmış ve
sıfıra yakınsamıştır. Söz konusu fark, 2007-2014 döneminde ise dalgalı bir seyir
izleyerek, ortalama yüzde 2,4 seviyesinde seyretmiştir.
2002 yılında gösterge tahvil faizi yüzde 70 seviyelerinde iken, faizlerde
önemli bir düşüş süreci yaşanmış ve 2010 yılından itibaren gösterge tahvil faizi
yüzde 10’lu seviyelerin altında seyretmiştir.
2004 yılı itibarıyla, gösterge tahvilin reel faizi yüzde 15 civarlarında iken,
küresel finans krizi sonrasında kamuda bütçe disiplinin korunması ve takip eden
dönemde özel sektörde basiretli borçlanmanın desteklenmesi ile reel faiz, yüzde
5’li seviyelerin altına gerilemiş ve ortalama yüzde 2 civarında seyretmiştir.
130

2002 yılı sonunda 28,1 milyar dolar düzeyinde bulunan (altın dâhil) döviz
rezervlerimizi, 2014 yılı sonu itibarıyla 127,3 milyar dolara ulaştırdık.
2002 yılında 1 milyar dolar düzeyinde bulunan altın rezervlerimizi, 2014 yılı
sonu itibarıyla 20,1 milyar dolar düzeyine ulaştırdık.
Bu dönemde, Türk Lirasından altı sıfır attık ve Türk Lirasının itibarını
pekiştirecek bir simge belirleyerek uygulamaya koyduk.
b. Neler Yapacağız
Para politikalarının temel önceliği, fiyat istikrarını sağlamak ve
sürdürmektir. Para politikası finansal istikrarı da gözetecek ve fiyat istikrarını
sağlama amacıyla çelişmemek kaydıyla, hükümetin büyüme ve istihdam
politikalarını destekleyecektir.
Enflasyon hedeflemesi, temel para politikası rejimi olmaya devam
edecektir.
Enflasyon hedefleri, hükümetimiz ve Merkez Bankası tarafından üçer yıllık
vadeler için belirlenecektir.
Dalgalı döviz kuru rejimi sürdürülecektir.
Merkez Bankasının fiyat istikrarını sağlamak için uygulayacağı para
politikası araçlarını doğrudan kendisinin belirlemesi, esas olmaya devam
edecektir.
Finansal İstikrar Komitesi ve Gıda Komitesi, Merkez Bankasının da
katkılarıyla ilgili alanlardaki istikrarı ve verimliliği güçlendirecektir.
3.4. Mali Piyasalar ve Finansal Hizmetler
AK Parti olarak, ekonomideki atılımların mali piyasalardaki istikrarı
sürdürmekle mümkün olacağını düşünmekteyiz. Ekonomik başarılarımızda,
mali piyasalardaki temel reformlarımızı ve mali istikrarı başlangıç noktası olarak
görüyoruz.
Bu başarılarımızı kaliteli bir biçimde sürdürebilmek için, reel ekonominin
ihtiyaçlarını karşılayacak ve büyümeyi finanse edecek her türlü finansal aracın
ihraç edilebildiği, işlem maliyetlerinin düşük olduğu, güçlü bir teknolojik ve
beşeri altyapıya sahip, etkin bir biçimde denetlenen, yenilikçi ve daha şeffaf
işleyen bir mali piyasa oluşturmayı amaçlıyoruz.
a. Neler Yaptık
AK Parti olarak birinci atılımı döneminde, kamu bankalarının çağdaş
bankacılığın ve uluslararası rekabetin gereklerine göre çalışmalarını ve
131

özelleştirmeye hazırlanmalarını içerecek şekilde yeniden yapılandırılmalarını
sağladık.
2001 krizinden olumsuz etkilenen özel bankaların daha sağlıklı bir yapıya
kavuşması amacıyla sermaye yapılarının güçlendirilmesi, sorunlu kredilerin
çözümlenmesi, yabancı para açık pozisyonlarının azaltılması ile devir ve
birleşmelerinin özendirilmesine yönelik düzenlemeler gerçekleştirdik.
TMSF bünyesine alınan bankalar, zararlarının büyümesini önlemek ve
çözümleme süreçlerini hızlandırmak amacıyla öncelikle mali ve operasyonel
yeniden yapılandırmaya tabi tutulmuş; devir, birleşme, satış ve tasfiye gibi
yöntemlerle çözüme kavuşturulmuştur.
Krizi takip eden süreçte yaşanan tecrübeler ışığında, BDDK’nın denetim
alanı genişletilmiş, yerinde denetim ve uzaktan gözetim fonksiyonları
bütünleştirilmiş, yeni yöntem ve yaklaşımlar ile denetim ve gözetim çerçevesi
güçlendirilerek daha pro-aktif bir yapıya kavuşturulmasına yönelik adımlar
atılmıştır.
Yaptığımız reformların sonucunda, bankacılık sektöründeki aktiflerin
GSYH’ya oranı, 2002 yılındaki yüzde 60 seviyelerinden, 2015 yılı sonu itibarıyla
yüzde 121,2’ye yükselmiştir. Kredi hacminin oranı ise yüzde 14 seviyesinden,
2015 yılı Haziran ayı itibarıyla yüzde 76,2’ye yükselmiştir.
Faizsiz finansla ilgili olarak ise yeni Sermaye Piyasası Kanununun getirdiği
imkânlarla önemli düzenlemeler yaptık. Kira sertifikası (Sukuk) düzenlemesi
yaparak, uluslararası sermaye piyasalarında öne çıkan yeni finansal araçları
sistemimize kazandırdık. 2012 yılında ilk defa kamu tarafından yurtiçi piyasada
9,9 milyar TL, yurtdışı piyasada ise 3,8 milyar dolar tutarında kira sertifikası ihracı
gerçekleştirdik.
Faizsiz bankacılık sistemini geliştirdik. Katılım bankalarının toplam
aktiflerinin, bankacılık sektörü toplam aktifleri içerisindeki payı 2005 yılı
sonundaki yüzde 2,4 seviyesinden, 2015 yılı Temmuz ayı sonunda yüzde 5,1
seviyesine çıkmıştır.
Sınırlı mevduat garanti sistemi ile bireysel emeklilik tasarruf ve yatırım
sistemini faaliyete geçirdik.
Mali piyasalara rekabet gücü kazandırılması, risklerin asgariye indirilmesi,
etkin ve şeffaf bir finansal sistemin oluşturulması amacıyla uluslararası
standartlarla uyumlu Bankacılık Kanununu yürürlüğe koyduk.
Banka Kartları ve Kredi Kartları Kanunuyla kart piyasasının etkin bir şekilde
işleyişini sağladık.
İhtarı çekilmiş, icra takibi başlatılmış ya da banka tarafından takip olunan
132

krediler grubunda sınıflandırılmış kredi kartı borçlarının, yeni bir ödeme planına
bağlanması imkânını getirdik.
7 Nisan 2015 tarihli düzenleme ile KOBİ’lerin finansmana erişim
imkânlarının geliştirilmesi amacıyla, Hazine’nin kredi garanti kurumlarına 2
milyar TL’ye kadar kaynak aktarmasına ve bu tutarın Bakanlar Kurulu kararı
ile 10 katına kadar artırılabilmesine imkân sağladık. 2014 yılı sonu itibarıyla
5.862 firmayı 3,2 milyar TL tutarındaki kredilerle desteklemiş olduk. 20032014 döneminde KOBİ finansmanı için 14 milyar dolar uygun koşullu dış kredi
sağladık.
İstanbul’un uluslararası bir finans merkezi haline getirilmesi hedefimiz
doğrultusunda, İstanbul Uluslararası Finans Merkezi (İFM) Stratejisi ve Eylem
Planını yürürlüğe koyduk. Gerçekleştirilen çalışmalar neticesinde İstanbul,
Küresel Finans Merkezleri Endeksine ilk kez 2009 yılında 72’nci sıradan girmiş ve
2014 yılında 42’nci sıraya yükselmiştir.
KOBİ’lerin finansmana erişim sorunlarının giderilmesi, işletmelerin daha
profesyonel ve kurumsal bir yapıya kavuşmalarının desteklenmesi, yatırımların
ve istihdamın artırılması amacıyla Bireysel Katılım Sermayesi Sistemini hayata
geçirdik.
Dış ticaretin önündeki kısıtlayıcı engelleri kaldırarak, kambiyo rejimini
serbestleştirdik. Böylece, ithalat ve ihracatçılar için bürokrasiyi azalttık, iş
dünyamızın gereksiz yere adli ve idari mercilerle karşı karşıya gelmelerinin
önüne geçtik.
Yatırımcılara, yurtiçinden 5 milyon dolar üzeri döviz kredisi kullandırılması
imkânı getirerek yurtiçi piyasalardan finansmana erişim imkânını artırdık.
Finansal İstikrar Komitesini kurduk.
Bankalarda risk yönetimini ve piyasa disiplinini geliştirmek, sermaye
yeterliliği ölçümlerinin etkinliğini artırmak ve bu sayede sağlam ve etkin bir
bankacılık sistemi oluşturmak amacıyla Basel-II standartlarına geçtik.
Afet Sigortaları Kanununu yürürlüğe koyduk.
Bireysel Katılım Yatırımcıları (Melek Yatırımcı) ile ilgili düzenleme yaptık.
Tarım Sigortaları Havuzunu tüzel kişiliğe kavuşturduk.
Yeni Sermaye Piyasası Kanununu yasalaştırdık.
Tüketimin finansmanında kullanılan kredilerin üretken yatırımlara
yönlendirilmesi ve ekonomik şokların etkisinin zayıflatılması amacıyla kredilerde
makro ihtiyati tedbirler aldık.
133

Bireysel Emeklilik Sistemini uygulamaya koyduk. 2015 yılı Ağustos ayı
itibarı ile 5,7 milyon katılımcıya ve devlet katkısı dahil 40,3 milyar TL’lik fon
büyüklüğüne ulaştık.
İstanbul Tahkim Merkezini kurduk.
Takasbank-MKK sistemi ile entegre bir şekilde, tam otomasyona dayalı
olarak gerçekleştirilen Türkiye Elektronik Fon Dağıtım Platformunu (TEFAS)
faaliyete geçirdik.
b. Neler Yapacağız
AK Parti olarak, finansal hizmetler alanında önümüzdeki dönemde de
dinamik bir bakış açısıyla yenilikçi politikalar uygulayacağız. Bu kapsamda
finansal piyasalarda derinliğinin artırılmasına önem verecek, halka açık şirketleri
destekleyeceğiz.
Özkaynak kullanımına vergi kolaylığı sağlayacağız. 26 Mart 2015 tarihinde
kabul edilen Kanunla öz sermaye ile finansmana vergi kolaylıkları getirdik. Nakdi
sermaye artırımı yapan şirketler için artırılan sermayenin belli bir kısmının her yıl
kurum kazancından indirilebilmesini sağlayacağız.
Kanunla Hazine kaynaklarından kredi garanti kurumlarına aktarılabilecek
1 milyar TL tutarındaki kaynağı 2 milyar TL’ye çıkardık. Kredi Garanti Fonu
aracılığıyla 20 Milyar TL tutarına kadar Hazine kefaleti verilebilmesinin önü
açıyoruz.
Hazırladığımız “İstanbul Uluslararası Finans Merkezi Öncelikli Dönüşüm
Programımız”la, İstanbul’un uluslararası alanda rekabet gücüne sahip bir finans
merkezine dönüşebilmesi için reel sektörün ihtiyaçlarını karşılayacak, her türlü
finansal aracın ihraç edilebildiği, güçlü bir fiziki, beşeri ve teknolojik altyapıya
sahip, etkin bir biçimde denetlenen şeffaf bir piyasa yapısının tesis edilmesini
amaçlamaktayız.
Program dönemi sonunda, İstanbul’un dünya küresel finans merkezi
sıralamasında ilk 25 arasında, Türkiye’nin finansal gelişmişlik açısından ise ilk 30
ülke içerisinde yer almasını hedeflemekteyiz. Ayrıca, 2013 yılında yüzde 3,4 olan
finansal hizmetler sektörünün GSYH içindeki payını, program dönemi sonunda
yüzde 6’ya yükseltmeyi hedefliyoruz. Programla;
Gayrimenkullerin elden çıkarılmasında değer artış kazançlarının
vergilendirilmesine yönelik uygulamaları gözden geçireceğiz.
İFM tanıtım ve iletişim faaliyetlerini yürütmek üzere, özel sektörün daha
fazla katkı sağladığı bir idari yapı oluşturacağız.
Finansal araçlar ile bunların dayanak varlıklarına ilişkin vergi
134

uygulamalarını uyumlaştıracağız.
Farklı finans kurumları arasında haksız rekabete yol açan vergi
uygulamalarını ortadan kaldıracağız.
Finans alanında ihtisas mahkemeleri kuracağız.
İFM kümelenme bölgelerinde raylı sistemler başta olmak üzere, ulaşım
imkânlarını ve iletişim altyapısını geliştireceğiz.
Finans piyasalarında gereksinim duyulan bilişim teknolojileri ürünlerini
geliştirmek üzere “Teknoloji Geliştirme Merkezi” kuracağız.
Hem kamuda hem özel sektörde finans alanında uluslararası geçerliliği
olan sertifikaya sahip uzman sayısını arttıracağız.
Faizsiz finans alanında koordinasyonu sağlayacak bir mekanizma
oluşturacak, bu alana uygun etik ilkeleri ve kurumsal yönetim ilkelerini
belirleyeceğiz. Ürün ve hizmet çeşitliliğini arttıracağız.
Borsa İstanbul Ortak Veri Merkezini kurumsallaştıracağız.
İstanbul Tahkim Merkezini faal hale getireceğiz.
Borsa İstanbul bünyesinde Özel Sermaye Platformu kuracağız.
Finans sektöründeki tüketici ve yatırımcı haklarını, kurumsal yönetim
ilkeleri çerçevesinde şeffaf, âdil ve teşvik edici uygulamalarla güçlendireceğiz.
Yatırımlara, uzun vadeli finansman sağlayan kalkınma bankacılığını
geliştireceğiz.
Teknolojik gelişmelere ve ortaya çıkan ihtiyaçlara paralel olarak, ödeme
sistemlerini güçlendireceğiz.
Mali piyasalarda Ar-Ge faaliyetlerini destekleyecek; mobil bankacılık ve
internet bankacılığını yaygınlaştıracağız.
Yurtiçi tasarrufların artmasına katkı sağlayan finansal eğitimi
yaygınlaştıracağız.
3.5. Mali Disiplin
AK Parti olarak hazırladığımız ve uyguladığımız bütçelerimizde güven
oluşturmayı esas aldık. Bütçemizi disipline ederken, ekonominin genel istikrarını
gözettik ve sağlıklı kaynaklara dayalı olarak artırdığımız gelirleri en iyi biçimde
değerlendirerek, insanımıza hizmet olarak geri dönüşünü sağladık.

135

İktidarlarımız döneminde mali disiplinin, güçlü büyüme performansının ve
enflasyondaki düşüşün eşzamanlı olarak gerçekleştirilebileceğini ortaya koyduk.
Böylece geçmişte ülkemizde hakim olan büyüme için enflasyonun gerekli olduğu
kanaatin kırılmasını sağladık. Yıllarca enflasyon ortamında gelir kaybına uğrayan
sabit ve dar gelirli vatandaşlarımızın daha gerçekçi gelir artışlarına kavuşmalarını
sağladık.
İkinci atılım döneminde de mali disiplinden taviz vermeyecek, ekonomide
işletmelerimiz için belirsizlikleri en aza indirecek, müteşebbislerimiz için çok
daha sağlıklı ve öngörülebilir, üretimi ve vergi gelirlerini artıracak bir ortam
oluşturmayı hedefliyoruz.
a. Neler Yaptık
2002 yılından itibaren uyguladığımız disiplinli maliye politikamız, kamu
maliyesinde önemli bir iyileşmeyi beraberinde getirmiştir. Ülkemiz açısından
geçmişte kamu maliyesinde ciddi bir risk olarak algılanan borç stokunun
sürdürülebilirliği meselesini gündemden çıkardık.
2002 yılında GSYH’ya oran olarak, yüzde 74 olan AB tanımlı genel
yönetim borç stoku, 2014 yılı sonunda yüzde 33,5’e gerilemiştir. Bu oran, OECD
ülkelerinde yüzde 89,6, Avro Bölgesinde yüzde 85,4 dolaylarındadır.
Yatırımcı tabanının genişletilmesi ve borçlanma enstrümanlarının
çeşitlendirilmesi amacıyla, yurt içi piyasalarda 2012 yılında ilk defa kira sertifikası
ihraçlarına başlanmıştır.
Küresel kriz ortamında birçok ülke IMF kaynaklarına başvururken ve
merkez bankalarından destek alırken, piyasalar üzerinde bir baskı oluşturmadan
hem IMF’ye olan borçların tamamını ödedik hem de TCMB’ye ve kamu
bankalarına olan yükümlülüklerin yerine getirilmesini sağladık.
2002’de yüzde 64 seviyesinde olan TL cinsinden sabit faizli devlet iç
borçlanma senetleri ortalama faiz oranı, 2014’te yüzde 9,7 olarak gerçekleşmiştir.
Temmuz 2015 itibarıyla bu oran yüzde 9’a gerilemiştir.
Faiz bütçesinden hizmet bütçesine geçtik. 2002 yılında toplanan her yüz
liralık vergi gelirinin yaklaşık 86 lirası faize gidiyordu. 2014 yılında ise yüz liralık
vergi gelirinin sadece 14,1 lirası faize gitmiştir. Bütçedeki faiz yükünü azaltarak
vatandaşlara hizmet götürmek için daha fazla kaynak sağladık.
Faiz giderlerinin bütçe giderleri içindeki payı ise 2002 yılında yüzde 43,2
iken, bu oran 2014 yılında yüzde 11,1 oldu.
2002 yılında faiz giderlerinin milli gelire oranı yüzde 14,8 iken, bu oranı
2014 yılında, son 23 yılın en düşük seviyesi olan yüzde 2,9’a kadar indirdik.

136

2002 yılından itibaren mali disipline hassasiyetle riayet etmemizin bir
sonucu olarak, bütçe açıkları ve kamu kesimi borçlanma gereği hızlı bir şekilde
düşmüştür. Bu süreçte, GSYH’ya oranla yüzde 11,5 olan bütçe açığı, kademeli
şekilde gerileyerek 2014 yılı sonunda 1,3 olarak gerçekleşmiştir.
Benzer şekilde, 2002 yılında yüzde 10,8 olan genel devlet açığı, 2013 yılında
yüzde 0,7’ye düşmüştür. Bu oran 2014 yılı sonunda ise 0,6 olarak gerçekleşmiştir.
Bu çerçevede, söz konusu açık rakamları, Maastricht kriterlerinde belirlenen ve
AB ülkeleri için standart bir üst sınır niteliğinde olan yüzde 3’lük açık seviyesinin
çok altındadır.
Faiz harcamalarını azaltmamız sonucunda elde edilen mali alanı, sosyal
güvenlik sisteminin dönüştürülmesinde, eğitim ve sağlık gibi insanımıza
doğrudan etkide bulunan alanlarda, kamu altyapı yatırımlarında ve sosyal
nitelikli harcamaların finansmanında kullandık.
Bu çerçevede, 2002 yılında GSYH’ya oran olarak yüzde 2,2 olan merkezi
yönetim bütçesi sermaye giderleri, 2014 yılında yüzde 2,8 olarak gerçekleşmiştir.
Benzer şekilde, eğitim, sağlık ve sosyal koruma harcamalarını kapsayan
kamu kesimi toplam sosyal harcamalarını 2002 yılındaki yüzde 13,7 seviyesinden
2014 yılında yüzde 18,4 seviyesine yükselttik.
2002’de 12,3 milyar TL olan kamu eğitim harcamalarını, 2014 yılında 79,7
milyar TL ile birinci sıraya çıkardık. 2015 yılında ise kamu eğitim harcamalarına
86,1 milyar TL ayırdık.
2002’de 13,6 milyar TL olan kamu sağlık harcamalarını ise 6’ya katlayarak
2014 yılında 77,2 milyar TL’ye çıkardık. 2015 yılında ise kamu sağlık harcamaları
için 81 milyar TL ayırdık.
İktidarlarımız döneminde genel devlet gelirlerinin GSYH’ya oranı önemli
şekilde artmıştır. 2002 yılında GSYH’ya oranla yüzde 30,8 düzeyinde olan
özelleştirme hariç genel devlet gelirlerini, 2013 yılında yüzde 39,1’e yükselttik.
Söz konusu oranın, 2014 yılında yüzde 38,5 olmasını beklemekteyiz.
Benzer şekilde, 2002 yılında yüzde 22,3 düzeyinde olan sosyal güvenlik
primleri dahil vergi yükünün, 2014 yılında yüzde 28,5 olarak gerçekleşmiştir.
5345 sayılı Kanunla Gelir İdaresi Başkanlığını kurduk.
Ücretin gerçek usulde vergilendirilmesinde “asgarî geçim indirimi”
sistemine geçtik.
Üreticilerin serbest bölgelerde imal ettikleri ürünlerin satışından elde
ettikleri kazançlarına, gelir veya kurumlar vergisi muafiyeti getirdik.

137

Finans ve sigortacılık sektörlerinde faaliyet gösteren kurumlar ve
iş ortaklıklarının, teşvik belgesine bağlanan yatırımlardan elde edilen
kazançlarındaki kurumlar vergisine indirim uygulamasına geçtik.
Yerel yönetimlere transfer edilen genel bütçe vergi payını artırdık.
Vergi denetim birimlerini tek çatı altında topladık.
2008 yılında uygulamaya koyduğumuz asgari geçim indirimi uygulaması
ile dört çocuk sahibi bir asgari ücretli üzerindeki gelir vergisi yükünü sıfıra
düşürdük. Bu uygulamadan önce bu yük yüzde 12,8 idi. Üç çocuklu asgari
ücretlinin gelir vergisi yükünü sıfıra indirmeyi hedefliyoruz.
Sabit ve dar gelirli vatandaşlarımızın harcamaları içerisinde önemli bir
paya sahip olan temel ihtiyaç maddeleri ile hizmetler üzerinden alınan KDV
oranlarını eğitimde, sağlıkta ve giyimde yüzde 8’e, birçok gıda maddesinde ise
yüzde 1’e indirdik.
Katma Değer Vergisi (KDV) mevzuatını basitleştirdik.
Birçok makina ve cihazın finansal kiralama yoluyla ediniminde, KDV
oranını yüzde 1’e indirerek, yatırım üzerindeki finansal yükleri azalttık.
Bu indirimler neticesinde ülkemiz genel KDV oranı bakımından Avrupa
Birliği ülkeleri arasında en düşük orana sahip ikinci ülke olmuştur.
b. Neler Yapacağız
Mali disiplini sürdürmemizi ve daha fazla mali alan oluşturabilmemizi
sağlayacak olan “Kamu Harcamalarının Rasyonelleştirilmesi Öncelikli Dönüşüm
Programımız” çerçevesinde, mevcut harcama programlarını gözden geçirerek,
verimsiz harcamaları tasfiye edeceğiz. Bu yolla oluşturulacak mali alanı öncelikli
harcama alanlarına tahsis ederek, kamu faiz dışı harcama büyüklüğünün belirli
bir seviyede tutulmasını sağlayacağız.
Bu programla ayrıca, kamu harcama büyüklüğünün ve borçlanma
gereğinin sınırlandırılmasının yanı sıra, esas olarak harcamaların kalitesinin
artırılmasını hedefliyoruz. Program kapsamında;
Sosyal yardımlarda suistimali engellemek ve hak eden herkese
ulaşabilmek amacıyla, bu yardımlardan faydalanacak kişileri daha objektif
ölçütlere göre belirleyeceğiz. Bu alanda hizmet veren kamu kurumlarının veri
tabanlarının entegrasyonunu tamamlayacağız.
Tarımsal desteklerin ekonomik, sosyal ve çevresel etkilerini
değerlendireceğiz. Desteklemelerde etkinliği sağlarken, doğal kaynakların
sürdürülebilir kullanımını ve gıda güvenilirliğini gözeteceğiz.
138

KÖİ uygulamalarıyla ilgili çerçeve kanun hazırlayacağız.
Kamu kurumlarının ihtiyaçlarının ortak alım yöntemiyle tedarikini
yaygınlaştıracağız.
Yükseköğretim kurumlarına ödenek tahsisini daha rasyonel hala
getireceğiz.
Kamuda taşıt edinim ve kullanımında yerindelik ve etkinliğin sağlanmasına
yönelik tedbirler alacağız.
Saydamlığın artırılması ve rekabetin sağlanması amacıyla, bütün ihale
sonuçlarını yayımlama sürecini iyileştireceğiz.
Hizmet alımlarında fayda-maliyet analizini zorunlu hale getireceğiz.
Kamuda hizmet binası ediniminde uyulacak yöntem, kriter, usul ve esasları
belirleyeceğiz.
Kaynak tahsis sürecinin etkinliğini sağlamak için stratejik plan-bütçe
bağlantısını güçlendireceğiz.
Kamu hizmetlerini program yaklaşımıyla ele alan bütçe yapısına geçeceğiz.
Akılcı ilaç kullanımını yaygınlaştıracağız, koruyucu ve önleyici sağlık
hizmetlerini geliştireceğiz.
AB’nin kamu alımları direktiflerine uygun olarak kamu ihale sistemini
reforme edeceğiz. Bu çerçevede;
•	İstisna hükümlerinin daraltılması,
•	Yeni ihale yöntemlerinin sisteme dahil edilmesi,
•	Elektrik, gaz, su ve telekomünikasyon gibi alanlara özgü sektörler ihale
kanununun çıkarılması,
•	e-ihale, e-şikayet, e-tebligat, ürün sayısallaştırılması, sertifikasyon
sistemlerinin kurulması sağlanacaktır.
Gelir ve kurumlar vergisi kanunlarını birleştirerek Yeni Gelir Vergisi
Kanunu çıkaracağız. Sözkonusu düzenleme ile;
•	Yüksek teknolojiye dayalı ihracatı ve bu kapsamdaki yatırımları
destekleyecek Vergi teşvikleri getireceğiz.
•	Yatırım, üretim, istihdam ve tasarrufların teşvik edilmesi
•	Vergiye gönüllü uyumun artırılması ve kayıtlı ekonomiye geçişin
hızlandırılması
•	Vergi tabanının genişletilmesi
•	Vergi adaletinin pekiştirilmesi
139

•	Vergi güvenliğinin güçlendirilmesi
•	Yürütmede esneklik ve etkinliğin artırılması
•	Tarımda, ölçek ekonomisini teşvik eden yeni bir vergilendirme
yaklaşımına geçilmesi,
•	Dördüncü dönem geçici vergi beyannamesinin kaldırılması,
•	Basit usul mükelleflerinin kayıtlarını kendilerinin tutabilmesine imkân
verilmesi sağlanacaktır.
Ekonomik ve sosyal politikalara uyum sağlamak, sade ve daha kolay
uygulanabilir bir hale getirmek amacıyla Yeni Vergi Usul Kanunu çıkaracağız. Bu
kapsamda;
•	Mükellef haklarını artıran,
•	Vergi denetiminde adaleti, eşitliği ve güven duygusunu sağlayan,
•	Vergi idaresi uygulamalarında şeffaflığı ve hesap verebilirliği artıran,
•	Uyuşmazlıkların çözümünü kolaylaştıran,
•	Değerleme hükümlerini mükellef lehine iyileştiren,
•	Vergiye uyum maliyetlerini düşüren düzenlemeler gerçekleştireceğiz.
Bütçemizin gelir kısmını daha da iyileştirmek üzere hazırladığımız
“Kamu Gelirlerinin Kalitesinin Artırılması Öncelikli Dönüşüm Programımız”
çerçevesinde, temel olarak kamu gelirlerinin sağlıklı ve sürekli kaynaklardan
çağdaş yöntemlerle elde edilmesini amaçlamaktayız.
Programla, gelir mevzuatının oluşturulmasından gelirlerin toplanmasına
ve kamuoyunun bilgilendirilmesine kadar olan tüm sürecin kalitesini artırmayı
hedefliyoruz.
Temel yaklaşımımız, vergi ödeyenlerden daha fazla vergi almak değil,
vergi tabanını genişletmek suretiyle gelirlerin kalitesini artırmaktır. Program
kapsamında;
Vergi mevzuatının sadeleştirilmesi çalışmalarına devam edeceğiz.
Vergi mevzuatına ilişkin düzenlemeleri toplumun ve ilgili tarafların
katkılarının alındığı bir süreç içinde gerçekleştireceğiz.
Yerel yönetimlerin öz gelirlerini artıracağız.
Yatırımların üretken alanlara yönlendirilmesi ve tasarrufların artırılması
temel amacı kapsamında, gayrimenkul rantlarından kamunun pay almasına
yönelik çalışma yapacağız.
İstisna, muafiyet ve indirimleri kapsamlı bir analize tabi tutacağız.
Vergileme alanında vatandaşa hizmete sunarken, teknolojinin
140

imkânlarından daha çok yararlanacağız.
Kamu gelirleriyle ilgili daha kapsamlı ve detaylı istatistikler üreteceğiz.
Vergi İdaresinin beşeri ve teknik kapasitesini artıracağız.
3.6. Kayıt Dışılığın Azaltılması
AK Parti, adaletli bir yönetimin temel esaslarından biri olarak herkese eşit
koşullarda çalışma, kazanma hakkı tanımayı; herkesten adil bir vergi sistemi ile
katkı istemeyi benimsemektedir.
Kayıt dışı ekonominin boyutlarının azaltılmasının, orta ve uzun dönemde
ekonomik istikrar, gelir dağılımı ve istihdam gibi birçok makroekonomik unsurun
nitelikli bir biçimde iyileşmesine, ekonomide verimlilik düzeyi ve rekabet
gücünün yükselmesine, ayrıca kamu gelirlerinin artmasına katkıda bulunacağını
görmekteyiz. Bu yaklaşımla, ekonomide etkinliği sağlayacak; kayıtlı çalışmayı,
istihdam etmeyi ve vergide gönüllüğü artıracak uygulamaları özendirmeyi temel
bir ilke olarak kabul ediyoruz.
a. Neler Yaptık
Birinci atılım dönemimizde kayıt dışı ekonominin azaltılması kapsamında
önemli reformlar yaptık.
Gelir vergisi alanında, son on yılda kademeli olarak, tarife dilimi sayısını
yediden dörde, en üst tarife diliminde yüzde 55 olan vergi oranını ise yüzde 35
seviyesine indirdik.
Ücretli çalışanlar açısından vergi iadesi olarak bilinen uygulamayı
kaldırarak, asgari geçim indirimini uygulamaya başladık.
Kurumlar vergisi oranını da aynı dönemde yüzde 30-33 seviyesinden yüzde
20’ye indirdik.
Katma değer vergisi oranlarında eğitim, sağlık, tekstil ve turizm başta
olmak üzere birçok sektörde son yıllarda önemli indirimler yaptık.
İstihdamı artırmak ve kayıtlı istihdamı teşvik etmek amacıyla 5 puan prim
indirimi, genç ve kadın istihdamının teşviki, engelli istihdamının teşviki gibi
düzenlemeleri hayata geçirdik.
Gelir idaremizin teknolojik altyapısının güçlendirilmesi amacıyla
uygulamaya konulan VEDOP projesinin sonucunda vergi dairelerinde
otomasyona geçtik.
Gelir idaremiz bünyesinde vergilendirmeyle ilgili kamu veya özel sektörden
toplanan bilgilerin depolandığı bir veri ambarı (VERİA) oluşturduk.
141

8 bin TL’yi aşan tahsilat ve ödemelerin, bankalar ve PTT aracılığıyla
yapılması uygulamasını başlattık.
Kayıt Dışı İstihdamla Mücadele (KADİM) Projesini başlattık. Proje
kapsamında, Kayıt Dışı İstihdamla Mücadele Koordinatörlüğünü kurduk.
Akaryakıt ürünlerinde marker ve akaryakıt pompalarına yazar kasa
uygulamasını başlattık, alkollü içki ve sigaralarda bandrollü izleme sistemini
kurduk.
Vergi gelirlerinin önemli bir bölümünü ödeyen mükelleflere ayrı olarak
hizmet verilmesi ve bunların izlenmesine yönelik olarak kurulan Büyük
Mükellefler Vergi Dairesini faaliyete geçirdik.
Çalışanların hak kayıplarının önlenmesi, kişilerin ihbar ve şikâyetlerinden
kısa sürede sonuç alabilmeleri amacıyla “Alo 170 Kayıt Dışı İstihdam ve Sosyal
Güvenlik Bilgi Hattı”nı hizmete koyduk.
Bankalar ve diğer kamu kurum ve kuruluşlarından gelen bilgilerden
sigortalılık kontrolü yapılması ve istatistiki bilgi toplanması amacıyla SGK’nın
tüm il müdürlüklerinde Kayıt Dışı İstihdamla Mücadele Servisi kurduk.
İlk defa Kayıt Dışı Ekonomiyle Mücadele Stratejisi Eylem Planını (20082010) uygulamaya koyduk. Daha sonra 2011-2013 yıllarını kapsayan ikinci Kayıt
Dışı Ekonomiyle Mücadele Stratejisi Eylem Planımızı hazırlayıp uyguladık.
Beş adet kamu kurum ve kuruluşundan, çiftçi kayıt sisteminden, internet
sağlayıcılarından, Türk Telekomünikasyon A.Ş. ve GSM operatörlerinden de
işlemi yapılan kişilerin T.C. Kimlik numaralarıyla birlikte mesleki bilgilerini de
almaya ve sigortalılık kontrollerini yapmaya başladık.
Vergi kayıp ve kaçağının boyutunun ölçülmesine yönelik çalışmalar
ile nesnel risk faktörleri çerçevesinde, riskli mükelleflerin tespit edilmesini
sağlamayı amaçlayan Merkezi Risk Analizi Modelinin test çalışmalarını
tamamladık.
Vergi denetiminde etkinliğin artırılması amacıyla, vergi denetim birimlerini
tek çatı altında birleştirdik.
Vergi denetiminde uzmanlaşma ve işbölümünü sağladık. Denetim
hizmetlerinde etkinliği artırdık. Vergi müfettişi sayısını 10 bine çıkardık.
Mükellef haklarını azami ölçüde gözeten, suç teşkil eden fiillerin
yaygınlaşmasını önleyen, e-teftiş uygulamalarında etkinliği artıran bir sistem
oluşturduk.
2011-2013 yıllarını kapsayan Tütün ve Tütün Mamulleri Kaçakçılığı ile
Mücadele Eylem Planımızı uyguladık.
142

b. Neler Yapacağız
AK Parti olarak önümüzdeki dönemde uygulamaya koyacağımız “Kayıt
Dışı Ekonominin Azaltılması Öncelikli Dönüşüm Programı”mızla kayıt dışı
ekonominin GSYH’ya oranının ve tarım dışı sektörlerde kayıt dışı istihdam
oranının beşer puan azaltılmasını hedeflemekteyiz. Program kapsamında;
Kayıt dışı ekonominin boyutunu ölçerek, kayıt dışılığın yol açtığı etkileri
araştıracak ve bir envanter çalışması yapacağız.
Denetim kapasitesini güçlendireceğiz.
Eğitici ve kapsayıcı yöntemlerle toplumun tüm kesimlerinde farkındalığı
artıracağız.
Vergilendirme kapasitesini ölçen yöntemler geliştirecek, kayıt dışı
istihdamın boyutunu analiz edecek ve yol açtığı sorunları gidereceğiz.
Vergiye gönüllü uyumu etkileyen faktörleri analiz edeceğiz ve mükelleflerin
vergiye uyum seviyelerini artırıcı uygulamaları hayata geçireceğiz.
Mükelleflerin hak ve yükümlülüklerine ilişkin defter ve etkileşimli yazılımlar
hazırlayacağız.
Vergi tahsilatını ve hizmet kalitesini artırmak amacıyla belirli yerlere ödeme
terminalleri kuracağız.
Petrol ve LPG lisans sahipleriyle ilgili düzenlemeler yapacağız. Akaryakıt
satış bilgilerini anlık olarak takip edebilecek merkezi bir sistemi hayata
geçireceğiz.
Akaryakıt ve LPG taşımacılığında kullanılan kara ve deniz araçlarıyla ilgili
bir takip sistemi kuracağız.
Gümrük kapıları ve gümrükleri modernize ederek yenileyeceğiz.
Dahilde işleme rejimini gözden geçirecek ve sistemin kontrol süreçlerini
daha etkin hale getireceğiz.
Vergi ve sosyal güvenlik bilincini geliştireceğiz amacıyla görsel medyada
yer alan programlardan faydalanacağız.
Kayıt dışılıkla mücadelede kurumlar arası veri paylaşımı kapasitesini
artıracağız.
Ayrıca sosyal yardım alanların gelirlerinin, kayıtlı işe başlar başlamaz
kesilmemesini ve belirli bir süre veya geliri yeterli bir noktaya erişinceye kadar
devam ettirilmesini sağlayacağız.
143

Özellikle kısmi süreli çalışanların, GSS ile ilgili ek ödeme sorunlarının
çözülerek kayıt dışı çalışmalarının engellenmesini sağlayacağız.
3.7. Kamu Sermayeli Şirketler ve Özelleştirme
AK Parti olarak piyasa ekonomisinin kuralları çerçevesinde kamu
işletmeciliğinden mümkün olduğunca çekilmeyi hedefliyoruz. Bu hedef
doğrultusunda, birinci atılım döneminde büyük miktarda özelleştirmeler
gerçekleştirdik. İkinci atılım döneminde ise, bir taraftan özelleştirme
uygulamalarına devam ederken, diğer taraftan kamunun işletmeci olduğu
alanlarda etkinliği artıracağız.
Piyasa ekonomisinin etkin ve kamu müdahalesinden olabildiğince
arınmış bir şekilde işlemesini teminen, KİT’lerin faaliyetlerini, ekonomik amaç
ve hedeflere dayalı olarak daha kaliteli bir biçimde yürütmeyi temel bir prensip
olarak devam ettireceğiz.
a. Neler Yaptık
1985 yılından 2002 yılı sonuna kadar satış ve devir işlemi tamamlanan
özelleştirme uygulamalarının toplam tutarı 8,1 milyar dolar iken, iktidarlarımız
döneminde şeffaf yöntemlerle ve daha yüksek değerler oluşumuyla toplam
58,9 milyar dolar tutarında özelleştirme gerçekleştirdik. Yapılan özelleştirmeler,
bir yandan kamuya gelir sağlarken diğer yandan daha rekabetçi bir ekonomik
yapının oluşumuna katkıda bulunmuştur.
Özelleştirme kapsamında olmayan kamu işletmelerinde ise, stratejik
yönetim anlayışının yerleştirilmesi ve yaygınlaştırılması amacıyla stratejik
planların hazırlanması ve uygulanması sürecini başlattık.
b. Neler Yapacağız
Kamu sermayeli kuruluşların açık, şeffaf ve hesapverebilir bir yapıda
çalışmalarını sağlayacak; yönetim sistemlerinin, rekabet edebilir ve iyi yönetişim
ilkelerine uygun bir yapıda oluşmasını temin edecek yönetişim reformunu
gerçekleştireceğiz.
Kamu döner sermaye kuruluşlarının açık, şeffaf ve hesapverebilir bir
idari ve mali yapıda çalışmalarını sağlayacak döner sermaye reformunu
gerçekleştireceğiz.
Önümüzdeki dönemde KİT’lerin faaliyetlerini, piyasa mekanizmasını
bozucu etkiye neden olmayacak şekilde sürdüreceğiz.
Stratejik yönetim anlayışını yaygınlaştıracak, KİT faaliyetlerinin stratejik
planlar ve performans programlarına uyumunun artırılmasına yönelik
uygulamaları gerçekleştireceğiz.
144

KİT’lerin, istikrarlı yüksek büyümeye katkı sağlamak amacıyla teknolojik
altyapılarını ve Ar-Ge faaliyetlerini geliştirerek katma değeri yüksek ürünlere
yoğunlaşmasını, yerli enerji kaynaklarından faydalanarak ihracata yönelik yeni
fırsatları değerlendirmesini sağlayacağız.
Özelleştirme uygulamalarını, uzun vadeli sektörel öncelikler çerçevesinde
belirlenmiş bir program dâhilinde sürdüreceğiz.
3.8. Tasarruflar
AK Parti olarak yurtiçi tasarrufları ekonomik büyümenin önemli
dinamiklerinden biri olarak görmekteyiz. Ekonomi politikalarımızın temelini
oluşturan üretken yatırımlarımızı, uluslararası sermayenin yanı sıra, yurtiçi
tasarruflarla da finanse ederek sağlıklı bir büyüme yapısı oluşturmak temel
amacımızdır.
Yurtiçi tasarrufları, sadece artırmakla kalmayacak, bunları üretken
alanlarda Türkiye’nin hızlı bir biçimde büyümesini sağlayacak katma değer
yüksek yatırımlara yönlendireceğiz.
Uygulayacağımız para ve maliye politikalarının yanı sıra, hanehalkı ve
firmalara sağlayacağımız teşviklerle yurtiçi tasarruf oranlarını, büyüme ve cari
açık hedeflerimizle uyumlu bir şekilde yükseltmeyi hedeflemekteyiz.
a. Neler Yaptık
Yurtiçi tasarruflar ekonomik yapının sağlığı açısından oldukça önemli olup
ülkemizde 2014 yılı itibarıyla milli gelirin yaklaşık yüzde 15’i seviyesindedir.
Tasarrufun kamu ve özel sektör dağılımına ilişkin veriler incelendiğinde,
düşük tasarruf oranlarının özel sektör tasarruflarındaki yetersizlikten
kaynaklandığı göze çarpmaktadır.
AK Parti olarak, kamu tasarruflarını son 13 yılda sağladığımız mali disiplin
sayesinde önemli ölçüde artırdık. 2002 yılında kamu tasarruflarının GSYH
içindeki payını, eksi yüzde 4,8’den yaklaşık 8 puan artırarak 2014 yılında yüzde
3,1’e yükselttik.
Bireysel emeklilik sisteminde değişiklikler yaptık. Düzenleme ile bireysel
emeklilik sistemine ödenen primlerin belli oranda gelir vergisinden düşülmesine
dayanan teşvik uygulaması yerine, doğrudan yüzde 25’lik devlet katkısı
uygulamasına geçtik.
Tasarrufları baskılayan yurtiçi kredi hacmindeki aşırı hızlanmayı önlemek
amacıyla, makro-ihtiyati düzenlemeler yaptık. Bu kapsamda, kredi kartı limiti
ve gelir ilişkisini yeniden düzenledik; kredi kartları taksitlerinde uygulanan risk
ağırlıklarını ve kredi kartı asgari ödeme tutarlarını artırdık.
145

Tüketici kredilerinde vadeleri yeniden düzenledik, taşıt kredilerinde kredi/
değer oranı düzenlemesi yaptık ve kredi kartlarında taksit sayılarını yeniden
belirledik.
Ayrıca, tasarrufların üretken alanlara yönlendirilmesi ve kredi
kompozisyonunun ticari krediler lehine değişmesi hedeflerimiz çerçevesinde,
ihracat kredileri ve KOBİ kredileri için uygulanan genel karşılık oranlarını
düşürdük ve Eximbank ihracat kredisini sigorta poliçeleri kredi riski azaltım
teknikleri kapsamına aldık.
b. Neler Yapacağız
AK Parti olarak, ekonomide önemli bir dönüşüm alanı olarak tasarrufları
görmekteyiz. Bu kapsamda hazırladığımız “Yurtiçi Tasarrufların Artırılması ve
İsrafın Önlenmesi Öncelikli Dönüşüm Programımız”la, yüksek ve istikrarlı bir
büyüme dinamiği sağlamak üzere, en güvenilir ve kalıcı finansman kaynağı olan
yurtiçi tasarrufların artırılması, artan yurtiçi tasarrufların üretken yatırımlara
yönlendirilmesi ve israfın azaltılmasını amaçlamaktayız.
Yurtiçi tasarruf oranımızı orta vadede yüzde 19’a yükseltmeyi
hedeflenmekteyiz. Programla;
Gayrimenkullerin elden çıkarılmasında değer artış kazançlarının
vergilendirilmesine yönelik uygulamaları gözden geçireceğiz.
Taşınmaz alımlarının finansmanında kullandırılan kredilere ilişkin vergi
istisna ve muafiyetlerini, sosyal ve ekonomik amaçları dikkate alarak, gözden
geçireceğiz.
İmalat sanayiinde kapasite ve verimlilik artışı sağlamak amacıyla,
imalat sanayii makine-teçhizat yatırımlarının finansmanında Banka ve Sigorta
Muameleleri Vergisi (BSMV) istisnası getireceğiz.
Uluslararası yükümlülükleri gözeterek, lüks ve/veya ithalat yoğunluğu
yüksek tüketim mallarını tespit edecek ve caydırıcı vergilendirme yapacağız.
Uzun vadeli tasarrufları teşvik etmek üzere, özel amaçlı tasarruf
mekanizmaları geliştireceğiz.
Altın bankacılığı başta olmak üzere, altın şeklinde tutulan tasarrufların
sisteme çekilmesi için çeşitli mekanizmalar geliştirileceğiz.
Finansal istikrar gözetilerek, ihtiyaç duyulan alanlarda kredi
düzenlemelerine ilişkin çalışmalara devam edeceğiz.
Bireysel emeklilik sisteminde kesinti oranlarını uluslararası düzeylere
yaklaştıracağız.
146

Bireysel emeklilik sisteminde “otomatik katılım sistemi” pilot çalışması
yapacağız.
Hayat sigortalarının ve uzun süreli (bir yılı aşan) özel sağlık sigortalarının
geliştirilmesini sağlayacağız.
İsrafın fazla olduğu mal gruplarını tespit edecek ve israfın önlenmesine
yönelik bilinçlendirme ve yönlendirme faaliyetleri yürüteceğiz.
Kamuoyuna yönelik olarak genel bir tasarruf çağrısı kampanyası
yürüteceğiz.
Türkiye’de finansal konularda farkındalığın artırılması için çeşitli kesimlere
yönelik eğitim ve tanıtım faaliyetleri düzenleyeceğiz.
Hak arama yollarının kolaylaştırılmasına yönelik olarak, tüketici
mahkemelerinin sayısını artıracağız.
3.9. Yatırımlar
İktidarlarımız boyunca, uyguladığımız icraatlar arasında yaptığımız
yatırımlar hep öne çıktı. Yatırımların daha temellerini atarken açılış tarihlerini
taahhüt eden bir Parti olarak ekonomik büyümenin ve istihdamın artırılması,
gerekli altyapının sağlanarak ülkemizin rekabet gücünün ve iş ortamının
iyileştirilmesi için yatırımlara büyük önem vermekteyiz.
Sadece büyüme ve istihdam açısından değil, bölgesel kalkınmanın
sağlanması, insan kaynaklarımızın geliştirilmesi, vatandaşlarımızın refahının ve
yaşam kalitesinin artırılması açısından etkin ve verimli yatırımlara hız kesmeden
devam etmek temel amacımızdır.
Kamu yatırımlarıyla eş zamanlı yürüttüğümüz yatırım ortamının
geliştirilmesine yönelik politikalarımızla, özel sektör yatırımlarının önünü açmayı
ve bu yatırımları teşvik etmeyi sürdüreceğiz.
a. Neler Yaptık
İktidarımız süresince kamu yatırımları bağlamında hem önceki yıllardan
devam eden projeleri tamamladık, hem de yeni projeler geliştirerek yapımına
başladık. 2002 yılında yatırımların tamamlanma süresi 8,5 yıl iken, 2015 yılında
bu süreyi 4 yıla düşürerek yarısından daha aza indirdik. Böylece kamu yatırım
programının etkinliğini önemli ölçüde artırdık ve programı rasyonel bir yapıya
kavuşturduk.
Bu dönemde; proje uygulama aşamasında proje yürütücüsü kuruluşlara
önemli esneklikler vererek gereksiz bürokratik işlemleri azalttık.

147

2002 yılında gerçekleştirilen kamu yatırımları, cari fiyatlarla 11,5 milyar
dolar, özel sektör yatırımı 28,4 milyar dolar ve toplam sabit sermaye yatırımı 39,9
milyar dolar iken, 2014 yılında sadece kamu yatırım tutarını 39,2 milyar dolara
çıkardık.
Özel sektör tarafından gerçekleştirilen 126,9 milyar dolar tutarındaki
yatırımla beraber, 2014 yılı toplam sabit sermaye yatırım tutarı 166,2 milyar
dolara ulaşmıştır. Böylece, 2002-2014 döneminde 1,6 trilyon dolar tutarında
toplam sabit sermaye yatırımı gerçekleştirilmiştir. Sulama, enerji, ulaştırma,
eğitim, sağlık, kentsel altyapı, teknolojik araştırma gibi alanlarda birçok önemli
ve büyük projeleri tamamlayarak hayata geçirmiş olduk.
2002-2014 döneminde, küresel sermayenin ülkemizi tercih etmesini
sağlayan yatırım ortamının da etkisiyle kümülatif uluslararası doğrudan yatırım
miktarı 150 milyar dolar seviyelerine ulaşmıştır.
KÖYDES, SODES, BELDES, SUKAP, Cazibe Merkezleri, GAP Eylem Planı
gibi yenilikçi uygulamalarla yerel ve bölgesel açıdan önemli işler başardık.
GAP, DAP, KOP, DOKAP bölgelerindeki iller için tahsis edilen kamu yatırım
ödeneklerinin toplam ödenekler içindeki payı 2002 yılında yüzde 20 iken, bu payı
kademeli bir şekilde artırarak son yıllarda yüzde 30’ların üzerine çıkardık.
1986 yılından 2015 yılı Eylül sonuna kadar olan dönemde, Kamu-Özel
İşbirliği modelleri kapsamında, toplam sözleşme değeri 116 milyar dolar, toplam
yatırım tutarı 48,5 milyar dolar olan 200 adet projenin sözleşmesi imzalanmıştır.
Bu projelerin, toplam sözleşme tutarı 106,2 milyar dolar, yatırım tutarı 39,3
milyar dolar olan 132 adedinin sözleşmesi 2003 yılından başlayarak 2015 yılı
Eylül ayı sonuna kadar olan dönemde imzalanmıştır.
Özel kesime yönelik olarak Yatırım Ortamının İyileştirilmesi Reform
Programı kapsamında birçok düzenleme gerçekleştirdik. Bu çerçevede;
Bir günde şirket kurulmasını mümkün hale getirdik.
Doğrudan yabancı yatırım için aranılan en düşük sermaye miktarını
kaldırdık.
İzin sisteminden bilgilendirme sistemine geçtik.
Şirket kurma öncesindeki işlemlerde, yabancı ve yerli yatırımlar arasındaki
ayırımı kaldırdık.
Türkiye’de çalışacak yabancılara verilecek çalışma izinleri ile ilgili esasları
belirledik. Çalışma ve Sosyal Güvenlik Bakanlığımızı bu izinlerle ilgili tek yetkili
kuruluş olarak tespit ettik.

148

26 düzey-2 bölgesinde kurulan Kalkınma Ajansları bünyesinde,
illerde yatırımcıya sağlıklı bilgilendirme yapacak ve bürokratik işlemlerini
kolaylaştıracak bir mekanizma olarak Yatırım Destek Ofislerini oluşturduk.
Yargı sürecinin hızlanması, yatırımcılar için büyük önem arz eden tahkimin
ülkemizde yaygınlaştırılması ve tahkim kültürünün yerleştirilmesine yönelik
düzenlemeleri içeren Hukuk Muhakemeleri Kanununu yürürlüğe koyduk.
Büyük yatırımların yanında bölgesel ve sektörel öncelikleri dikkate alarak
hazırlanan yeni bir yatırım teşvik sistemini uygulamaya başladık.
Sektörel izinlere ilişkin basitleştirme ve bürokrasinin azaltılması
çalışmalarımızı sürdürdük.
Teşviklerin, Türkiye ile AB arasındaki anlaşmalara uygun olarak
düzenlenmesini ve ilgili mercilere bildirimini sağlamak üzere hazırlanan Devlet
Desteklerinin İzlenmesi ve Denetlenmesi Hakkında Kanunu yürürlüğe koyduk.
Tüm izin ve ruhsat süreçlerinin basitleştirilmesi, izin süreçlerinin
maliyetlerinin ölçülmesi ve azaltılmasına yönelik Standart Maliyet Modeli (SMM)
çalışmalarını gerçekleştirdik.
Dünya Bankasınca hazırlanan İş Yapma Kolaylığı Raporunda Türkiye,
genel sıralamada, 2005 yılında 155 ülke arasında 93. sırada yer alırken, 189 ülke
arasında 2014 yılında 55. sıraya yükselmiştir.
b. Neler Yapacağız
Önümüzdeki dönemde de yüksek ve istikrarlı büyüme için kamu ve özel
kesim yatırımlarını birbirini tamamlayacak şekilde bütüncül bir bakış açısıyla ele
alacağız.
Kamu yatırımlarını, özel sektör tarafından gerçekleştirilemeyecek
ekonomik ve sosyal altyapı alanlarında yoğunlaştıracağız.
Kamu yatırımlarını, bölgeler arası gelişmişlik farklarını azaltmada
ve bölgesel gelişme potansiyelini değerlendirmede etkili bir araç olarak
kullanacağız. GAP, DAP, KOP, DOKAP gibi bölgesel eylem planları kapsamındaki
projelere öncelik vereceğiz.
Yatırım programının rasyonel yapısını koruyacağız, projeleri
geciktirilmeden hayata geçirilmesini sağlayacağız.
KÖİ yöntemiyle başlatılan İstanbul Boğazı Karayolu Tüp Geçidi, Yavuz
Sultan Selim Köprüsü ve Kuzey Marmara Otoyolu, İstanbul Yeni Havalimanı,
Gebze-İzmir Otoyolu (Körfez Geçişi Dahil), Şehir Hastaneleri, Limanlar gibi büyük
projeleri tamamlayacak; yeni otoyollar, yüksek hızlı tren hatları dahil olmak
149

üzere, birçok alanda yeni projeleri KÖİ yöntemiyle hayata geçireceğiz.
Kamu ve özel kesim işbirliği alanında halen dağınık bir yapıda olan
mevzuat, tek bir çerçeve Kanunla düzenlenecektir. Yapacağımız yasal
düzenlemeyle;
•	Projenin tarafları arasında görev, yetki ve sorumluluklar netleştirilecek
•	Kamu-Özel işbirliği modellerine yönelik temel prensipler belirlenecek,
modeller çeşitlendirilecek
•	Modelin uygulama alanları genişletilecek
•	Süreç yönetimi daha şeffaf ve belirgin hale getirilecektir.
Önümüzdeki dönemde özel yatırımların teşvikine yönelik uygulamalarda
maliyet-etkinlik, hesap verebilirlik, şeffaflık, öngörülebilirlik, esneklik, atıl kapasite
oluşturulmaması ile verimlilik ilkelerini gözeteceğiz. İstihdam, yüksek katma
değer ve ihracat artışına yönelik yatırım alanlarına öncelik vereceğiz.
Yatırımcılarımızın 2015 ve 2016 yıllarında gerçekleştirecekleri yatırım
harcamaları için, yatırım döneminde mevcut diğer tüm faaliyetlerinden elde
edecekleri tüm kazançlarına daha yüksek miktarda vergi indirimi uygulayacağız.
Yatırım teşvik uygulamalarında düzenli izleme ve değerlendirme
gerçekleştirecek, teşviklerin makroekonomik, sektörel ve bölgesel etkilerini
ölçecek ve bu alanlarda kurumsal kapasitenin geliştirilmesine öncelik vereceğiz.
Devlet desteklerine ilişkin veri toplama ve izleme altyapısı çalışmalarını
tamamlayarak uygulamaya geçireceğiz. Oluşturulan verilerin bu alanda yapılacak
etki analizlerine temel teşkil etmesini sağlayacağız.
Emek yoğun sektörlerde yatırımcıların talebi halinde, sembolik bir kira
bedeliyle, anahtar teslimi, karşılıksız fabrika binası yapacağız.
Yatırım Ortamının İyileştirilmesi Koordinasyon Kurulu (YOİKK)
kapsamındaki çalışmaların da genel sorun alanlarına odaklı, daha etkin ve sonuç
alıcı bir biçimde sürdürülmesini sağlayacağız.
“İş ve Yatırım Ortamının Geliştirilmesi Öncelikli Dönüşüm Programımız”la
iş ve yatırım ortamının öncelikli sorunlarına odaklanılarak, yatırımcının
karşılaştığı belirsizliklerin giderilmesi ve sorunların hızla çözülmesi; bunun için
mevcut mekanizmaların iyileştirilerek yatırımların artırılmasını amaçlamaktayız.
Bu programın da katkısıyla 2014 yılında yüzde 15,5 civarında olacağını
beklediğimiz özel sektör yatırımlarının GSYH’ya oranını 2018 yılı sonunda yüzde
19,3’e çıkarmayı, yatırım süreçlerinin iyileştirilmesi suretiyle yatırım yeri tahsis
miktarını artırmayı ve Dünya Bankası İş Yapma Kolaylığı Endeksi sıralamasında
ilk 40 ülke arasına girmeyi hedeflemekteyiz. Program kapsamında;

150

Ülke ekonomisi için büyük önem arz eden yatırımların izin ve
yatırım yeri temini süreçlerinin hızlı ve etkin bir biçimde yürütülmesine ve
sonuçlandırılmasına yönelik mekanizma oluşturacağız.
Türkiye’de yatırıma uygun arazi envanterinin yatırımcıya elektronik
ortamda sunulması amacıyla coğrafi bilgi sistemleri altyapısını geliştireceğiz.
Endüstri Bölgeleri ve Organize Sanayi Bölgelerinde, özellikle yatırım yeri
tahsisine ilişkin uygulama sürecinde karşılaşılan sorunları tespit edeceğiz ve bu
sorunların çözümüne yönelik olarak mevzuatı geliştireceğiz.
Kamunun iş dünyasına elektronik ortamda sunduğu hizmetlerin birbirleri
ile entegrasyonunu sağlayacak ve elektronik ortamda daha fazla hizmet
sunacağız.
İşyeri açma ve çalışma ruhsatlarında basitleştirme ve uygulama birliğini
sağlayacağız.
Türkiye’de iş ve yatırım ortamına ilişkin hukuki süreçleri ve altyapıyı
geliştirerek, hukuki süreçlerin daha kısa zamanda sonuçlanmasını sağlayacağız.
Adli ve idari yargıda uyuşmazlıkların yargı öncesi çözüm usullerini
geliştirecek ve etkin hale getireceğiz.
Bölgesel düzeyde iş ve yatırım ortamını değerlendirmek üzere gösterge
seti belirleyecek, anket çalışması gerçekleştirecek ve değerlendirme raporları
hazırlayacağız.
3.10. İstihdam
AK Parti olarak istihdam alanındaki temel yaklaşımımız daha fazla ve
daha nitelikli iş imkânları oluşturmaktır. Bu amaçla bir yandan ekonomimizi
büyütürken, diğer yandan istihdam dostu bir büyüme sağlamayı hedefliyoruz.
İstihdamı sadece ekonomik anlamda bir gösterge olarak değil, ekonomik
büyümenin sosyal refaha yansımasının temel alanı olarak kabul ediyoruz.
Geliştireceğimiz işlerin ve oluşturacağımız istihdamın ekonomik
dinamizmimizi ve sosyal refahımızı artıracağı düşüncesiyle; ikinci atılım
dönemimizde de istihdam dostu bir büyüme sağlamayı ve işgücü piyasasının
daha etkin işlediği bir ortamda işsizliği kalıcı şekilde düşük oranlara indirmeyi
hedefliyoruz.
a. Neler Yaptık
AK Parti olarak birinci atılım dönemimiz olan 2002-2014 arasında işsizlik
oranında önemli bir azalma kaydettik ve kadınlar başta olmak üzere işgücüne
katılımı artırdık. İstihdam üzerindeki vergi yüklerini indirdik.
151

2002-2014 döneminde toplam ilave 4,6 milyon kişiye istihdam imkanı
sağlamış olduk. Özellikle küresel krizin etkisiyle bir çok ülkede işsizlik oranı
artarken ve yeni iş imkanları oluşturulamazken ülkemiz son derece başarılı bir
performansla istihdamda büyük artışlar elde edebilmiştir. Bu başarıda büyüme
kadar aktif işgücü politikalarımızın ve çeşitli sektörlerde izlediğimiz istihdam
dostu politikaların da katkısı olmuştur.
İstihdamı teşvik için işveren primlerinde indirim uygulamasını
sürdürüyoruz. Uygulamakta olduğumuz 5 puanlık işveren prim teşvikine ek
olarak geçen sene 6 puan işveren prim teşviki de getirilmiştir. Söz konusu sigorta
prim teşviki uygulamaları için 2015 Yılı Bütçesinde toplam 9,4 milyar TL ödenek
öngördük.
Gençlerin ve kadınların istihdamını teşvik edici politikalar uyguladık.
Bu çerçevede;
2002 yılında istihdam 21,3 milyon kişi iken 2014 yılında 25,9 milyon
kişiye ulaşmıştır. Aynı dönemde işsiz kişi sayısı hızlı nüfus ve işgücüne katılım
oranındaki artışa rağmen büyük ölçüde aynı kalmış, işsizlik oranı ise yüzde
10,3’ten yüzde 9,9’a gerilemiştir.
İşgücü piyasasındaki gelişmelerden kadınlar erkeklere göre daha olumlu
etkilenmişlerdir. Kadınların işgücüne katılma oranı, bu dönemde yüzde 27,9’dan
yüzde 30,3’e yükselmiştir. Kadınlarda ücretli istihdam oranı 2002 yılında yüzde
37,9 iken 2014 yılında yüzde 60’a yükselmiştir.
Aynı dönemde işgücü piyasasının kalitesinde de önemli iyileşmeler
sağlanmıştır. Ücretli istihdam oranı 2002 yılında yüzde 49,8 iken 2014 yılında
yüzde 66’ya ulaşmıştır.
Kayıtlı istihdam oranı aynı dönemde yüzde 48,8’den yüzde 65’e
yükselmiştir. İstihdamda lise ve üstü eğitimlilerin oranı aynı dönemde yüzde
27,8’den yüzde 39,5’e ulaşmıştır.
Hayat Boyu Öğrenme Stratejisini ve İstihdam ve Mesleki Eğitim İlişkisinin
Güçlendirilmesi Eylem Planını uygulamaya koyduk.
2014 yılında Ulusal İstihdam Stratejisini hazırladık.
2004 yılında 23 olan özel istihdam bürolarının sayısını 396’ya yükselttik.
İŞKUR bünyesinde çalıştırılmak üzere yaklaşık 4 bin iş ve meslek
danışmanı istihdam ettik.
İstihdamda temel düzenlemeleri içeren İş Kanununu yürürlüğe koyduk.

152

İŞKUR tarafından yürütülen aktif işgücü programlarının kapsamı ve kaynak
miktarını önemli ölçüde genişlettik.
İstihdam teşviklerinin kapsamını ve miktarını genişlettik.
b. Neler Yapacağız
İkinci atılım dönemimizde de istihdamın artırılması için farklı alanlara özel
politikalarımız sürecektir.
Ulusal İstihdam Stratejisi kapsamında 2023 yılı itibarıyla işsizlik oranını
yüzde 5 düzeylerine indirmeyi, istihdam oranını yüzde 50’ye yükseltmeyi,
kadınların işgücüne katılım oranını yüzde 38 düzeyine çıkarmayı, tarım dışı
sektörde kayıt dışı istihdam oranını yüzde 15’e indirmeyi hedeflemekteyiz.
Türkiye’de kadın girişimciliğinin geliştirilmesi ve yaygınlaştırılması
amacıyla girişimcileri iş kurma aşamasından, işin geliştirilmesine,
güçlendirilmesine ve sürdürülebilirliğinin sağlanması ile izleme ve takibine kadar
desteklemeye yönelik bir programı ilgili tarafların katılımı ile hazırlayacağız.
Program kapsamında eğitim, finansman ve mentörlük destekleri sağlayacağız.
Özel sektör işyerlerinde 6 ay süreyle İşbaşı Eğitim Programında (İEP)
çalışacak kursiyerlere net asgari ücret ödeyeceğiz. İşbaşı Eğitim Programı sonrası
kursiyerler aynı işkolunda işe alınırsa; imalat sektöründe 42 ay, diğer sektörlerde
ise 30 ay boyunca SGK işveren primini ödeyeceğiz. İşverenin kursiyerler için
yaptığı harcamaların vergi matrahından düşürülebilmesini sağlayacağız.
Böylece bir yandan istihdamı artırırken, diğer yandan işgücümüzün verimliliğini
yükselteceğiz.
İŞKUR tarafından düzenlenen aktif işgücü programlarından yararlananların
işgücü piyasasındaki durumlarını değerlendirmek ve programların etkinliğini
ölçmek amacıyla özel sektör ve üniversite işbirliği ile etki değerlendirmesinin
yapılmasını sağlayacağız.
İşgücü piyasalarına esneklik sağlayan çalışma biçimlerini iş ve sosyal
güvenlik mevzuatına ekleyeceğiz. Söz konusu mevzuat düzenlemelerinde AB
Müktesebatı ve uygulamalarını dikkate alacağız.
İstihdama ilişkin uygulanmakta olan istihdam teşviklerini basit ve daha
anlaşılır hale getireceğiz. Bu kapsamda yapılacak analizler dikkate alınarak bazı
teşvik uygulamalarını gözden geçireceğiz.
İş ve yatırım ortamının öncelikli sorunlarına odaklanılarak, yatırımcının
karşılaştığı belirsizlikleri giderecek ve sorunları hızla çözeceğiz.
İstihdamın nitelikli bir biçimde artırılması ve piyasanın düzgün işlemesine
yönelik hazırladığımız “İşgücü Piyasasının Etkinleştirilmesi Öncelikli Dönüşüm
153

Programımız”ı hayata geçireceğiz. Program kapsamında;
Kaliteli ve hesaplı kreş imkânlarını yaygınlaştıracağız. Yerel yönetimlerin
ve özel sektörün bu alandaki katkısını artıracağız ve kamunun altyapılarını daha
etkin kullanacağız.
Meslek kurslarına katılan kadınlar için çocuk oyun odaları uygulamasını
başlatacağız.
Kadın Girişimciliği Programı hazırlayarak uygulamaya koyacağız.
Çalışanların ve işverenlerin kadın erkek fırsat eşitliği bilincini artırmaya
yönelik etkinlikler yapacağız.
Aktif İşgücü Programlarına ilişkin bir izleme ve değerlendirme sistemi
kuracak ve programların takibini 81 il düzeyinde gerçekleştirileceğiz.
Özel politika gerektiren gruplar için düzenlenen yeni program/proje ve
uygulamalardan yararlanan kişi sayısını artıracağız.
Uzaktan eğitim sistemi kuracak ve sisteme işlerlik kazandıracağız.
Kıdem tazminatı sisteminde yaşanan sorunların çözümü amacıyla ilgili
sosyal taraflarla istişare içinde gerekli mevzuat düzenlemelerini yapacağız.
İşsizlik sigortasından yararlanma koşullarının esnetilmesi ve yararlanma
sürelerinin artırılması yönünde mevzuat çalışması yapacağız.
Fazla çalışma sınırına uyulmaması halinde idari para cezası tatbik edilmesi
yönünde mevzuat çalışması yapacağız.
Kamu ve özel sektörde alt işverenlerin ve alt işveren işçi sayılarının tespit
edilmesini ve güncel olarak sağlıklı bir şekilde takip edilmesini sağlayacağız.
Sosyal Yardım-İstihdam Bağlantısı Bilgi Sistemini geliştireceğiz.
İŞKUR‘a kayıt edilen sosyal yardım yararlanıcılarına bilgilendirme ve
danışmanlık hizmetleri sunacağız.
Çalışabilir durumdaki sosyal yardım alanlara yönelik istihdama kazandırıcı
faaliyetlere katılmaları şartıyla işsizlik yardımı vb. özendirici yardım programları
geliştirileceğiz.
Sosyal yardım alanların özel sektörde istihdamı halinde sosyal güvenlik
primi işveren hissesinde teşvik getireceğiz.
Mevcut istihdam teşviklerinin etki analizi çalışmasını yapacağız.

154

3.11. Tarım ve Gıda
AK Parti olarak iktidara geldiğimizden bu yana stratejik bir sektör olarak
gördüğümüz tarım ve gıda alanında da köklü değişimlere ve ilklere imza atarak,
ülkemizin refahını, halkımızın mutluluğunu artırdık.
Tarımsal desteklerde üretimi teşvik eden ancak sosyal boyutu da ihmal
etmeyen yaklaşımımızı, planlı tarım ve çağdaş hayvancılık uygulamaları, etkin
gıda güvenliğine yoğunlaşarak sürdürüyoruz.
Tarımda gerekli yapısal dönüşümleri, öncelikli alanlarda rasyonel ve
çağdaş üretim modellerini esas alıyoruz.
Bu yaklaşım ve prensiplerle nüfusunu yeterli, kaliteli ve güvenilir gıda ile
besleyen, tarım ürünlerinde net ihracatçı konumunu daha da geliştiren, rekabet
gücünü artırmış, dünyada ve bölgesinde tarım alanında söz sahibi bir ülke olmak
temel hedefimizdir.
a. Neler Yaptık
AK Parti olarak birinci atılım döneminde tarımda yapısal dönüşüme
ağırlık vererek, çiftçilerimiz için ekonomik ve sosyal boyutları birlikte ele alan
bir anlayışı hayata geçirdik. Yaklaşık 6 milyon civarında insanımıza istihdam
sağlayan tarımı, ülkemizin gıda güvenliği ve halkımızın sağlıklı beslenmesi
açısından önemli bir sektör olarak değerlendirdik.
Bu dönemde;
Tarım Kanunu da dâhil sektörle ilgili 15 önemli kanun çıkardık.
Ülkemiz tarımının yaklaşık 100 yıllık sorununu çözüme kavuşturduk. Tarım
arazilerinde miras yoluyla bölünmesine son verdik.
Arz açığı olan ve ekonomik değeri yüksek 17 temel ürünü (hububat,
baklagiller, yağlı tohumlu bitkiler, zeytin, çay) belirlenen 30 havzada destekledik.
Tüm tarım parsellerini (32,5 Milyon) uydu teknolojilerini kullanarak kayıt
altına aldık.
Tarımsal envanterimizi anlık olarak tespit eden sistem oluşturduk.
Tüm sistemleri entegre ederek “Tarım Bilgi Sistemi”ni kurduk.
Arazi Toplulaştırma çalışmalarına hız verdik. 2002 yılına kadar 41 yılda 450
Bin hektar arazi toplulaştırması yapılmış iken, 2003-2014 döneminde 4,5 Milyon
hektar alanda toplulaştırmayı tamamladık.
Ülkemizde toplam ekonomik sulanabilir alan olan 8,5 milyon hektar
155

arazimizin, 2002 yılına kadar 4,8 milyon hektarı sulanabilir iken yaptığımız
çalışmalarla bu miktarı 2014 yılı sonunda 6,1 milyon hektara yükselttik.
Damla ve yağmurlama sulama yatırımlarına 2006 yılından itibaren sıfır
faizli kredi ve 2007 yılından itibaren yüzde 50 hibe desteği imkânı sağladık.
Bu destek ve hibelerle 5 milyon dekar alanı damlama-yağmurlama sistemiyle
sulamaya açtık.
Ülkemizin uluslararası seviyede referans olacak ilk laboratuvarı olan Ulusal
Gıda Referans Laboratuvarını kurduk.
Birinci atılım dönemindeki bütün bu gelişmeler sonucunda;
Ülkemizi, tarımsal GSYH’de Avrupa’nın en büyük ülkesi konumuna
getirdik. Türkiye’yi Tarımsal hasılada Avrupa’da 4. sıradan 1. sıraya yükselttik.
2002’de 36 milyar TL olan tarımsal milli gelirimizi, 2014 yılında 125 milyar
TL’ye ulaştırdık.
2002 yılında 3,8 milyar dolar olan tarım ürünleri toplam ihracatımızı, 2014
yılında 18 milyar dolara çıkardık. Türkiye’yi 193 ülkeye, 1.781 çeşit tarımsal ürün
ihraç eden bir ülke konumuna ulaştırdık.
Hayvansal ürün, canlı hayvan ve su ürünleri ihracatımızı, 2002-2014
döneminde 247 milyon dolardan 2,1 milyar dolara yükselttik.
2002 yılında Ziraat Bankasında yüzde 59 olan tarımsal kredi faiz oranları,
2014 yılında kredi konusuna bağlı olarak yüzde sıfır ile yüzde 8,25 arasında
uygulanmıştır.
2002’de 530 milyon TL olan Ziraat Bankası ve Tarım Kredi Kooperatifleri
tarafından kullandırılan kredi miktarını 2014’de 22,8 milyar TL’ye ulaştırdık.
2012-2014 yılları arasında 3,3 milyar TL yatırım harcaması yaparak “bin
günde bin gölet ve sulama tesisi” inşa ettik. Bu projeyle 1 milyon 700 bin dekar
zirai araziyi suya kavuşturduk.
Özellikle GAP Eylem Planı (2008-2012) ile başlayan süreçte, sulama
ödeneklerini büyük bir hızla artırdık, bu artıştan GAP’ın yanı sıra diğer öncelikli
bölgelerdeki projelerin de faydalanmasını sağladık.
Diyarbakır’da GAP Eylem Planını ilan ettiğimiz 2008 yılından itibaren
sulama ödeneklerini 7 misli artırarak yatırımlara hız verdik.
2002 yılına kadar GAP’ta 2 milyon dekar arazi sulanırken, 2014 yılı sonunda
sulanan araziyi 4 milyon 430 bin dekara çıkardık.
2002 ve 2014 yılları arasında; Seydişehir-Suğla Depolaması, Sultansuyu,
156

Aşağı Susurluk Manyas I. Merhale, Yaylak Sulaması, Van-Karasu, Karaman I.
Merhale, Aşağı Gediz, Gölhisar-Acıpayam I. Merhale, Erzincan II. Merhale, Aşağı
Ceyhan Aslantaş II. Merhale, Menderes Çayı, Bağbaşı Barajı ve Mavi Tünel,
Aşağı Fırat I. Merhale, Iğdır ve Aşağı Büyük Menderes gibi birçok büyük projeyi
tamamlayarak hayata geçirdik.
Silvan I. Merhale, Aşağı Fırat II. Merhale, Kralkızı Dicle, Konya Çumra
III. Merhale, Kars Çayı Havzası I. Merhale, Orta Ceyhan Menzelet II. Merhale,
Bahçelik, Bozova, Suruç, Çarşamba Ovası Sulaması, Aşağı Çekerek I. Merhale,
Amik-Afrin gibi birçok proje de Yatırım Programında halen devam eden önemli
projelerimiz arasındadır.
Son on yıllık dönemde, birim alan ve hayvandan elde edilen verimler ile
tarımsal işgücü verimliliğini artırdık.
Süt ve beyaz et üretiminin yanı sıra, özellikle mısır, pirinç ve ayçiçeğinde
verim artışına bağlı üretim artışlarını sağladık.
Hayvancılığın geliştirilmesi ve üretimin kayıt altına alınması için yaptığımız
çalışmalar neticesinde, 2002 yılında 421 bin ton olan toplam kırmızı et üretimini,
2014 sonu itibarıyla 1 milyon tona ulaştırdık.
2002 yılında 8,4 milyon ton olan süt üretimini, 2014 yılında 18,5 milyon
tona çıkardık.
Toplam tarımsal destekleme ödemeleri 2002 yılında 1,87 milyar TL iken,
2014 yılında 9,5 milyar TL olarak gerçekleşti.
2003’ten bugüne çiftçilerimize verdiğimiz nakit hibe tarımsal destek
toplamı 70 milyar TL’ye ulaştı.
2002 yılından bu yana hayvancılığa verilen destek miktarının toplam
destekler içindeki payını 35 kat artırdık. 2002’de 83 milyon TL hayvancılık
desteği verilmiş iken, 2014 yılında hayvancılığa verilen desteği 2,9 milyar TL’ye
yükselttik. Hayvancılık desteklerinin toplam destekler içindeki oranı 2002 yılında
yüzde 4,4 iken, bu oranı 2014 yılında yaklaşık yüzde 30’a ulaştırdık.
Diğer taraftan, GAP ve DAP Hayvancılığının Geliştirilmesi Programı
kapsamında 313 projeyi tamamladık, 102 proje ise devam etmektedir.
Prim desteği verilen ürün sayısını 4’ten 17’ye çıkardık. Prim desteği 2002
yılında 186 milyon TL iken, 2014 yılında 2,7 milyar TL ye ulaştı.
2003-2014 yılları arasında üreticilerimize 5 milyar 313 milyon TL mazot
destekleme ödemesi yaptık. Yapılan destekleme ile mazot maliyetinin ortalama
yüzde 16’sını karşılamış olduk.

157

2005-2014 döneminde toplam 4 milyar 977 milyon TL gübre destekleme
ödemesi yaptık. Yapılan destekleme ile gübre maliyetinin ortalama yüzde 15’ini
karşıladık.
Tarımsal ürün piyasalarını daha rekabetçi ve verimli bir yapıya
dönüştürmek üzere; haller, lisanslı depoculuk, ürün ihtisas borsaları ile vadeli
işlem ve opsiyon işlemlerine ilişkin düzenlemeler yaptık.
Sertifikalı hububat (buğday-arpa) tohumu kullanım oranını 2014 yılında
yüzde 70’e yükselttik.
Organik tarım üretimini, 2013 yılında 213 ürüne ulaştırdık.
Tarıma ilişkin gen bankalarının kurulması, yeni ürün çeşitlerinin
geliştirilmesinde önemli ilerlemeler sağladık.
2002 yılında 20,7 milyon hektar olan orman varlığımızı 2014 yılında 21,7
milyon hektara yükselttik. Aynı dönemde 42 milyon dekar alanda ağaçlandırma,
654 bin hektar alanda erozyon kontrolü faaliyeti ve 2,57 milyon hektar bozuk
orman alanında rehabilitasyon faaliyeti gerçekleştirdik.
Son 13 yılda 4,1 milyar adet fidan üretimi yaptık ve 127 adet şehir
ormanı tesis ettik. Ayrıca, orman yangınlarıyla daha etkili mücadele yöntemleri
geliştirdik.
Yaptığımız teknolojik yatırımlarla ve tamamladığımız radar ve Otomatik
Meteoroloji Gözlem İstasyonları (OMGİ) ile meteorolojik tahminlerimizde isabet
oranını arttırdık. Hava tahminlerinde isabet oranımızı yüzde 90’ların üzerine
çıkardık.
b. Neler Yapacağız
İkinci atılım dönemimizde de tarım politikalarımızı başarıyla uygulamaya
devam edeceğiz. Kümülatif olarak 8 milyon hektar alanda arazi toplulaştırma
çalışmalarını tamamlayacağız ve tarla içi geliştirme hizmetlerini geliştireceğiz.
Tarımsal destekleri, 190 adet tarım alt havzasında, iklim, toprak ve
topografyanın yanı sıra, mevcut su potansiyeli ve bitkilerin su tüketimini de
dikkate alarak, alt havzalar düzeyinde, bölgesel ve ürün bazında düzenleyeceğiz.
Destekleri, sosyal amaçlı ve üretim odaklı olarak düzenleyecek; çevre ile
bitki, hayvan ve insan sağlığını dikkate alacak; desteklerin etkinliğini izleyip
değerlendireceğiz.
2015 yılında nakit olarak verdiğimiz hibe desteklerinin tutarını 10 Milyar
TL’ye ulaştıracağız.
Yemde KDV’yi kaldıracağız.
158

Gübrede KDV’yi kaldıracağız.
Genç çiftçilerimize proje karşılığı 30 bin lira karşılıksız destek vereceğiz.
İşletme büyüklüğü 5 dekar altındaki meyve, sebze, süs bitkisi, ıtri-tıbbiaromatik bitki yetiştiriciliği yapan çiftçilere destekleme ödemesi yapacağız.
Çiftçilerimize seralarının modernizasyonu için faizsiz kredi vereceğiz.
Maliyetleri düşürmek amacıyla seralara ticarethane elektrik fiyatı yerine
sulama suyu elektrik fiyatı uygulayacağız.
Tarımsal desteklemelerde ürün deseni ve su potansiyeli uyumunu
gözeterek, sertifikalı üretim yöntemlerine önem vereceğiz.
Tarım sigortalarının kapsamını genişleterek yaygınlaştıracağız.
Tarımsal istatistik ve kayıt sistemlerini geliştirmek amacıyla yürütülen
projeleri sürdürecek, tarım politikalarının yürütülmesine ilişkin bilgi altyapısı
ile idari yapıyı geliştirerek tüm tarımsal bilgi sistemlerini AB ile uyumlu hale
getireceğiz.
Üreticiyi ve tüketiciyi koruyucu yeni yasal düzenlemeleri hayata
geçireceğiz.
İşletmeleri ekonomik ölçek büyüklüğüne ulaştıracak projeler yürüteceğiz.
Arazilerini büyütmek isteyen ehil mirasçılara kredi imkânları sağlayacağız.
Çiftçilerimizden arazilerini birleştirmek suretiyle büyük ölçekli tarım
işletmeleri oluşturanlara özel destekler vereceğiz.
Tarım arazilerimizi ve verimli ovalarımızı koruyacak “Arazi Kullanım
Planları” ve “Ovalarımızın Belirlenmesi” çalışmalarını tamamlayacağız.
Tarım sayımını tamamlayacağız. Tarımsal verileri tek bir veri tabanında
düzenleyerek güncel halde takip edeceğiz.
Üreticiden tüketiciye kadar tüm tarımsal verilerin izlendiği,
değerlendirildiği ve raporlandığı bir sistem olan Tarım Sektör Entegre Yönetim
Bilgi Sistemini (TARSEY) tamamlayacak ve etkin bir şekilde kullanacağız.
Tarımsal planlamada kullanılan bütün verilerin üretildiği noktada
derlenerek sürekli veri akışını sağlayacak olan Ülkesel Tarım Envanteri Takip
Sistemlerini (ÜTES) yaygın ve etkin bir şekilde uygulamaya koyacağız.
Tarımsal kuraklığın daha etkin olarak izlenebilmesi için TARBİL
kapsamında çalışan 400 tarımsal meteoroloji istasyonu 1.200’ e çıkarılarak tüm
ülke geneline yaygınlaştırılacaktır.
159

14 yeni araştırma merkezi kuracağız.
Ülkemizin ilk Milli Botanik Bahçesini Ankara’da hizmete açacağız.
“Tarımda Su Kullanımının Etkinleştirilmesi Öncelikli Dönüşüm
Programı”mızla ülkemizde toplam su kullanımının yüzde 70’inden fazlasının
gerçekleştiği tarım sektöründe israfı önlemek ve suyu etkin kullanmayı
amaçlıyoruz.
Yeni yatırımlarımızda suyun tasarruflu kullanımını sağlayacak, geçmişten
devraldığımız sistemlerde ise suyun verimli kullanımına yönelik iyileştirme
çalışmalarına hız vereceğiz. DSİ sulamalarında yüzde 62 olan sulama oranını
yüzde 68’e, yüzde 42 olan sulama randımanını ise yüzde 50’ye çıkarmayı
hedefliyoruz.
Program kapsamında;
Sulanan arazi varlığının nihai hedef olan 8,5 milyon hektara ulaştırılmasını
sağlayacak; özellikle su tasarrufuna imkân sağlayan basınçlı modern sulama
yatırımlarına devam edeceğiz.
Mevcut sulama tesislerinin rehabilitasyonunu bir program dahilinde
gerçekleştireceğiz. Açık sistemleri kapalı hale dönüştürmeye yönelik başlattığımız
programımızı hızlandıracağız.
Su tasarrufu sağlayan yağmurlama, damlama sulama gibi yöntemleri
yaygınlaştıracağız.
Arıtılmış suların sulamada kullanımını araştıracağız.
Sulama yatırımlarında cazibeli ve düşük pompajlı olanlara öncelik
vereceğiz.
Çiftçiler başta olmak üzere, etkin su kullanım ve tasarrufu konusunda
bilinçlendirme, kapasite geliştirme çalışmalarını hayata geçireceğiz.
Tarımsal destekleri, havza özelliklerini ve su kısıtını dikkate alacak şekilde
gözden geçireceğiz.
Sulama şebekelerinde modern izleme sistemlerini yaygınlaştıracağız.
Su tasarrufuna imkân sağlayan yatırımlara destek vereceğiz.
Su yönetimini ve fiyatlandırma sistemini, su tasarrufunu artırıcı bir
yaklaşımla gözden geçireceğiz.
Uygun geçiş düzenlemeleriyle, yeraltı suyu kullanımında kayıt ve kontrolü
sağlayacağız.
160

Yeni yatırımların yanında eskiyen, kullanım dışında kalan veya uygun
şekilde kullanılamayan tesislerin rehabilitasyonuna da önem vereceğiz ve kısıtlı
su kaynaklarının etkin kullanımına katkı sağlayacağız.
Yeraltı su kaynaklarının tarımda kontrollü kullanımının sağlanmasına
yönelik miktar kısıtlaması ve fiyatlandırma mekanizmaları geliştireceğiz.
Sulama birliklerinin çalışma süreçlerini gözden geçirecek, sistemin daha
etkin hale getirilmesi yönünde alternatifler oluşturacağız.
Suyun bilinçli kullanımı için tarım üreticilerine yönelik eğitim ve yayım
faaliyetlerini artıracağız.
2019 yılına kadar 10 milyon dekar ilave araziyi sulanabilir hale getirmeyi
hedefliyoruz.
GAP’ta büyük oranda tamamlamış olduğumuz ana kanallar sonrasında
şebeke inşaatlarına daha da hız vereceğiz. Orta vadede, GAP sulamalarının
tamamı olan 10 milyon 580 bin dekarın tamamını sulamaya açmayı hedefliyoruz.
Sulamalar tamamladığında GAP, gıda üreten ve Dünya’ya ihraç eden bir “üretim
ve ihracat merkezi” haline gelecektir.
Konya, Karaman, Aksaray ve Niğde illerini kapsayan Konya Ovası Projesi
ile Akdeniz’e boşa akan suların Konya Ovası’na yönlendirilmesi, Baraj, gölet ve
sulama sistemlerinin tamamlanması, vahşi yeraltı sulamalarının yağmurlama
veya damlamalı sulama usullerine dönüştürülerek su ve enerji sarfiyatında
tasarruf sağlamayı hedeflemekteyiz. KOP’ta 2014 yılı sonu itibarıyla 9 milyon
240 bin dekar arazi sulanmaktadır. 2019 yılı sonuna kadar hedeflenen 11 milyon
dekar arazinin tamamını sulamaya açmayı hedefliyoruz.
14 ilimizi kapsayan Doğu Anadolu Projesiyle 2019 yılı sonuna kadar 2,3
milyon dekar araziyi daha sulamaya açarak çiftçilerimizin yüzünü güldüreceğiz.
Sulama alanında özellikle 5,7 milyar TL’lik kaynak ayırdığımız Silvan I.
Merhale Projesiyle Silvan Barajı ve bağlı ara depolamaları tamamlamayı ve
200 bin hektar alanın sulanmasını sağlamayı hedefliyoruz. Bu çalışmaların
tamamlanması özellikle Diyarbakır İlimizde önemli oranda gelir ve istihdam
artışını sağlayacaktır. Proje tamamlandığında 2 milyon 454 bin dekar arazi
sulanacaktır.
Ayrıca Ilısu Hidro-Elektrik Santrali Projesi ile Yusufeli Barajı ve HidroElektrik Santrali Projelerini tamamlayacağız.
Tarım alanlarını planlama ile koruma altına alacağız.
Katma değeri yüksek ürünlerin geliştirilmesine, gen kaynaklarının
korunmasına, ıslah çalışmalarına, nanoteknoloji ve biyoteknolojiye yönelik
161

çalışmalara öncelik vererek, güdümlü projelerle tarım-sanayi-üniversite
arasındaki işbirliklerini artıracağız.
“Zeytin ve Zeytinyağı Sektörü Ulusal Kümelenme Stratejisi’ oluşturacağız.
Başta aspir, kanola, soya olmak üzere bitkisel üretimde sözleşmeli üretimi
yaygınlaştıracağız.
Sertifikalı tohumluk üretimini 880 bin tona çıkaracağız.
Tarım alanları içerisinde organik tarımın oranını yüzde 1,95’den yüzde 4’e
çıkaracağız.
Organik atık ve artıkların tarımda kullanımını yaygınlaştırmak için “Organik
Atık ve Artık Yönetimi” Entegre Projesi yürütülecektir.
İlk yerli patates çeşitlerini üretime kazandıracağız.
Genetik yapısı değiştirilmiş organizmalar ve ürünlerden kaynaklanabilecek
risklerin önlenmesi ve söz konusu ürünlerle ilgili izlenebilirliğin sağlanması,
kontrol ve denetim sisteminin etkin şekilde işletilmesini sağlayacağız.
Bitki sağlığı alanında ithalat dahil koruma ürünlerinin ruhsatlandırılması,
ruhsatlandırılmış ürünlerin biyolojik etkilerinin kontrolü ve kurulan izleme
altyapısının geliştirilmesi, üreticilerde farkındalığın oluşturulmasını sağlayacağız.
Ambalajlı ürünlerin etiketlerinde besleyici değerlere ait bilgileri zorunlu
hale getireceğiz.
Gıdalarda tuz ve şeker azaltılmasına teknolojinin imkân verdiği ölçüde
devam edeceğiz.
Vatandaşlarımız, tükettiği gıdanın içinde yer alan bileşenlerin kendilerine
hangi faydaları sağlayacağını öğrenebilecek.
Tarım sektörü açısından önem taşıyan biyolojik çeşitliliğin tespiti,
korunması ve sürdürülebilir kullanımını sağlayacağız.
Ürünlerini lisanslı depolarda muhafaza eden üreticilere kira desteği
sağlayacağız.
1 milyon ton kapasiteli “Hububat Depolama Projesi” kapsamında; 300 bin
tonluk depo hizmete açılmış, 120 bin ton depo yapımı devam etmekte olup, 2018
yılına kadar ilave 580 bin ton kapasiteli depo yapılacaktır.
12 milyon hektar mera alanında tespit, 7,2 milyon hektar alanda
tahdit, 4 milyon hektar tahsis, 800 bin hektar alanda ise ıslah çalışmalarını
tamamlayacağız.
162

Kafeinsiz siyah çay ve yeşil çay üretimine geçeceğiz.
Yerel ve geleneksel ürünlerin katma değeri ve ihracata katkısını artıracağız.
Erzurum, Van, Sakarya ve Diyarbakır illerinde et kombinalarını yenileyecek,
Erzincan ilinde tavuk kombinasını faaliyete geçireceğiz.
Üretici ve üretici örgütleri vasıtasıyla sanayiye giden çiğ sütün alım ve
satımının sözleşmeli usulde yapılmasını sağlayacağız.
Koyun ve keçi yetiştiriciliğine yönelik teşvikleri artıracağız. Koyun ve
keçilerin kayıt altına alınarak izlenmesi ve hayvan hastalıklarının kontrol altına
alınmasını sağlayacağız.
Süt ve et üretiminde sözleşmeli model geliştireceğiz.
Balıkçılıkta kaynak yönetimini bilimsel verilere dayalı ve etkin bir biçimde
gerçekleştirecek, idari kapasiteyi güçlendireceğiz.
“Balıkçı Gemileri İzleme ve Veri Toplama Sistemi”ni kuracağız.
Su ürünleri yetiştiriciliğinde, çevresel sürdürülebilirlik gözetilecek,
ürün çeşitliliği ve markalaşma ile uluslararası pazarlarda rekabet edebilirliğin
artırılması sağlanacaktır. Yetiştiricilikte ileri teknikler ve üretim sistemlerini
yaygınlaştıracağız.
Muhtelif illerde yürütülen toplam 12 balıkçı barınağını balıkçılarımızın
hizmetine sunmak üzere tamamlayacağız.
Ormanların sınırlarının korunması ve mülkiyet problemlerinin çözümüne
yönelik orman kadastro çalışmalarını hızlandıracağız.
Ormanların ekonomik, sosyal ve ekolojik fonksiyonlarını gözeten
sürdürülebilir yönetim ilkesi benimsenecek, odun ve odun dışı orman ürünleri
potansiyelini değerlendirerek üretim ve pazarlanması konusunda etkin yönetim
sağlayacağız.
İkinci GAP Eylem Planında beşeri ve sosyal kaynakların geliştirilmesine
ve temel altyapı yatırımlarının tamamlanmasına öncelik vereceğiz. DAP Eylem
Planında tarım ve hayvancılığın geliştirilmesine öncelik vereceğiz. KOP Eylem
Planında toprak ve su kaynaklarının sürdürülebilir kullanımını sağlamak suretiyle
sektörel çeşitliliğin artırılmasını esas alacağız. DOKAP Eylem Planında ise turizm
odaklı sürdürülebilir kalkınma yaklaşımını esas alacağız.

163

3.12. Enerji Güvenliği
AK Parti olarak stratejik bir sektör olan enerji alanında hem arz güvenliğini
sağlamak hem de ekonomik kalkınmamıza daha düşük maliyetli girdi sağlamak
öncelikli yaklaşımımızdır. Bu yaklaşımla enerjinin nihai tüketiciye sürekli, kaliteli,
güvenli, asgari maliyetlerle arzını ve enerji temininde kaynak çeşitlendirmesini
esas almaktayız.
Yerli ve yenilenebilir enerji kaynaklarımızı mümkün olan en üst düzeyde
değerlendirmeyi ve nükleer teknolojiyi elektrik üretiminde kullanmayı
öngörmekteyiz. Enerjinin israf edilmemesi ve çevresel etkilerinin asgariye
indirilmesi ile ülkemizin uluslararası enerji ticaretinde stratejik konumunu
güçlendiren rekabetçi bir enerji sistemine ulaşılması temel amacımızdır.
a. Neler Yaptık
İktidarlarımız süresince yeterli seviyede elektrik enerjisi üretim
kapasitesinin oluşturulmasına, enerji kaynaklarının çeşitlendirilmesine,
yenilenebilir enerji kaynaklarına, üretim ve dağıtım tesislerinin özelleştirilmesine
önem verdik.
2002 yılında 31.846 MW olan kurulu gücü 2015 yılı Ağustos ayı sonu
itibarıyla 71.859 MW’a çıkardık. Elektrik üretiminde ise 129 milyar kWh
seviyesinden 250 milyar kWh seviyesine ulaştı. Kişi başına elektrik tüketimi ise
yılda 2.046 kW saatten 3.289 kW saate yükseldi.
Yenilenebilir kaynaklardan elektrik üretiminde de ciddi gelişmeler
kaydettik. 2002 yılında hidrolik dahil 12 bin 300 MW olan yenilenebilir enerji
kurulu gücü 2015 yılı Ağustos ayı sonu itibarıyla 30.246 MW’a yükselttik.
Hidroelektrik enerji üretim potansiyelini 26 milyar kWh’den 82,8 milyar
kWh’e yükselttik. 13 yılda 18’i büyük HES olmak üzere 278 baraj ve 245 gölet inşa
ettik.
Enerji sektöründe 2002 yılında 4,5 milyar TL olan yıllık yatırım miktarını,
2014 yılında 13,6 milyar TL seviyesine çıkardık.
Uzun yıllardır üzerinde konuşulan nükleer enerjide somut adımlar attık.
4.800 MW gücünde Akkuyu’da ve 4.480 MW gücünde Sinop’ta olmak üzere 2
adet nükleer santralın yapılması için anlaşmayı imzaladık. Bu iki santrale ek
olarak 3. santral için bazı ülkelerle görüşmelere başladık.
21 adet elektrik dağıtım şirketinin işletme hakkını özel sektöre devrettik.
Elektrik üretimindeki özelleştirme çalışmalarımız sonucunda 2002 yılında yüzde
66 olan kurulu güçteki kamu payını 2014 yılında yüzde 31,5’e düşürdük.
81 ilin 74’üne doğal gaz bağlantısı kurduk, 69 ilde konut sektöründe doğal
gaz kullanımına başlanmasını sağladık.
164

Doğal gaz tüketimindeki mevsimlik, günlük ve saatlik değişiklikleri
düzenlemek ve arz güvenliğini sağlamak amacıyla Tuz Gölü Doğal Gaz Yer Altı
Depolama Projesinin 2012 yılında yapımına başladık.
Türkiye’ye transit ülkeler olmaksızın doğrudan Rusya Federasyonundan
doğal gaz sağlamak üzere geliştirilen Mavi Akım Projesi kapsamında inşa edilen
Karadeniz geçişli Rusya-Türkiye Doğal Gaz Boru Hattını 2003 yılında işletmeye
aldık.
Azerbaycan’dan gelen petrolü; Azerbaycan, Gürcistan ve Türkiye üzerinden
geçerek Ceyhan deniz terminaline taşıyan Bakü-Tiflis-Ceyhan (BTC) Ham Petrol
Boru Hattı faaliyete geçirdik.
2007 yılında işletmeye alınan Türkiye-Yunanistan Doğalgaz Boru hattıyla
Yunanistan’a doğal gaz ihraç etmeye başladık.
Azerbaycan ile Trans-Anadolu Doğal Gaz Boru Hattı (TANAP) Projesinin
gerçekleştirilmesine yönelik hükümetler arası anlaşmayı imzaladık ve projenin
yapımına başladık.
Avrupa İletim Sistemi ile entegrasyon sağlayarak belli bir kapasitede
elektrik enerjisi ticaretini mümkün hale getirdik.
2002-2014 yılları arasında önemli mevzuat düzenlemeleri yaptık.
Yenilenebilir Enerji Kaynaklarının Elektrik Enerjisi Üretimi Amaçlı Kullanımına
İlişkin Kanununu, Enerji Verimliliği Kanununu ve Enerji Verimliliği Strateji
Belgesi ile Elektrik Piyasası Kanununu yürürlüğe koyduk.
Madencilik sektörünün 2002 yılında yüzde 0,9 olan GSYH içerisindeki
payını, 2014 yılında yüzde 1,5’e yükselttik.
2002 yılında 0,38 milyar dolar olan maden ihracatımızı, 2014 yılında 3,4
milyar dolara yükselttik.
Enerjide dışa bağımlılığın azaltılmasına ve sanayide hammadde ihtiyacının
karşılanmasına yönelik maden, enerji hammaddeleri ve jeotermal kaynak arama
yatırımları için ayrılan kaynaklarımızı önemli oranda artırdık.
2002-2014 döneminde maden ve jeotermal kaynak aramaları için Maden
Tetkik ve Arama Genel Müdürlüğüne (MTA) ayrılan ödenek 2002 yılında 16,75
milyon TL iken, bu tutarı 2015 yılında 212 milyon TL’ye çıkardık.
2002-2015 döneminde, petrol ve doğalgaz aramaları için TPAO’ya ayrılan
ödeneği 105 milyon TL’den, 1.445 milyon TL’ye çıkardık.
2002-2014 döneminde gerçekleştirilen arama faaliyetleri sonucunda bilinen
linyit kömürü rezervini 8,3 milyar tondan 14 milyar tona çıkardık. Altın, çinko,
165

bakır, zeolit, feldspat, kuvars, mermer gibi birçok madende önemli rezervler ve
jeotermal sahalar tespit edilmesini sağladık.
TPAO ve BOTAŞ tarafından yurtdışında başlatılan petrol ve doğal gaz
arama çalışmalarımız devam etmektedir.
Petrol ve doğal gazda yerli üretimi artırmak amacıyla, arama faaliyetlerinin
aksamadan yürütülmesini teminen 2012 yılında TPAO tarafından bir sismik
araştırma gemisi alınmasını sağladık.
MTA’nın tam donanımlı ulusal araştırma gemisinin yapım çalışmalarını
tamamladık.
Uygulamada karşılaşılan sorunların giderilmesi için Maden Kanununda
kapsamlı değişiklikler yaptık.
Ülkemizdeki jeotermal ve doğal mineralli su kaynaklarının etkin bir
şekilde kullanılmasını düzenleyen Jeotermal Kaynaklar ve Doğal Mineralli Sular
Kanunun yürürlüğe girmesini sağladık.
Eski Kanunu yürürlükten kaldırarak, petrol ve doğalgaz ruhsatlarına ilişkin
başta arama ve üretim faaliyetlerinin teşviki olmak üzere kapsamlı değişiklikler
içeren Türk Petrol Kanununu çıkardık.
Doğal gaz depolama tesislerinin depolama, enjeksiyon ve geri üretim
kapasitelerinin artırılması için TPAO tarafından 3 faz halinde programlanan
Kuzey Marmara ve Değirmenköy Sahaları Yeraltı Depolama Tesisleri Kapasite
Artırımı Projemizi sürdürmekteyiz
b. Neler Yapacağız
AK Parti olarak ikinci atılım dönemimizde vatandaşlarımıza ve
üreticilerimize ucuz, kaliteli, güvenli enerji sağlamaya devam edeceğiz.
2017 yılı sonuna kadar tüm illerde konut sektörüne doğal gaz iletiminin
tamamlanmasını planlamaktayız.
Doğal gaz depolama kapasitesini artıracağız. Bu kapsamda, yapımı devam
eden ve tamamlandığında 1 milyar m3 gaz depolama kapasitesi temin edecek
Tuz Gölü Yeraltı Depolama projesinin ilk aşamasını 2017 yılında, ikinci aşamasını
ise 2019 yılında tamamlayarak devreye almayı planlamaktayız.
Trans Adriatik Doğal Gaz Boru Hattı Projesiyle (TAP) doğalgazın
Yunanistan ve Arnavutluk üzerinden İtalya’ya ulaşması planlanmaktadır. Yine,
Irak Türkiye Doğal Gaz Boru Hattı Projesiyle Türkiye ve Avrupa için gaz alışı
gerçekleşmesi planlanmaktadır.

166

Tarımsal amaçlı kullanılamayacak nitelikte 6.000 hektar alanda 4.000 MW
kapasiteye sahip Karapınar Enerji İhtisas Endüstri Bölgesi ilan edilmiştir. 2016
yılında yatırımcılara yer tahsisi yapılması hedeflenmektedir.
Dolgu hacmi bakımından Türkiye’nin 2. büyük, 1.200 MW’lık kurulu
gücüyle 4. büyük baraj ve HES olacak Ilısu Santrali ile yıllık ortalama 3,8 milyar
KW/s enerji üreteceğiz.
270 metre gövde yüksekliği ile Türkiye’nin en yüksek, Dünya’nın 3’ncü
yüksek barajı olacak Artvin Yusufeli Barajını tamamlayacağız.
Komşu ülkelerle elektrik ticareti kapasitesini artıracağız.
Elektrik iletim şebekesinin altyapısının güçlendirilmesine ve modern bir
şebeke haline dönüştürülmesine yönelik çalışmalarımız devam edecektir.
2010 yılında başlatılan elektrik üretim varlıklarının özelleştirilmesine devam
edilecektir.
Enerjiyi verimli tüketen ürünlerin verimsiz ürünlere oranla kullanımının
artırılması özendirilecektir.
Afşin-Elbistan gibi büyük linyit havzaları ile daha düşük kapasiteli diğer
rezervlerin değerlendirilmesini sağlayacağız.
Kömür aramalarına hız verecek ve rezervleri artıracağız.
Yurt içi ve yurt dışı petrol ve doğal gaz aramaları ve üretimini artıracağız.
Enerji üretiminde dışa bağımlılığın azaltılması hedefiyle uyumlu olarak;
yurtiçi ve yurtdışında petrol ve doğal gaz arama faaliyetlerini hızlandıracağız.
Linyit kömürü ve jeotermal gibi yerli kaynakların potansiyelinin tespitine
yönelik arama faaliyetlerini azami düzeye çıkaracağız.
Kaya gazı konusunda ise kapsamlı araştırma faaliyetlerinin yürütülmesini
sağlayacağız.
Demir cevheri, mermer ve bor başta olmak üzere sanayi hammaddelerinin
yurtiçinde arama ve üretimine öncelik vereceğiz.
Türkiye ekonomisi için temel ve kritik olan hammaddelerin güvenli
teminine yönelik strateji oluşturacağız. Kritik hammadde, maden ve minerallerin
ülke dışına çıkarılmasında düzeni sağlayacak bir sistem kuracağız.
Ülkeler ve ülke grupları tarafından belirlenen kritik hammaddeler listesiyle
ilgili olarak, başta nadir toprak elementleri olmak üzere, Türkiye’de yer alan
hammaddelerin aranması ve üretilmesine yönelik arama programı başlatacağız.
167

Madencilik sektörünün çevre mevzuatına uyumunu geliştireceğiz.
Madencilik sektöründe iş sağlığı ve güvenliği tedbirlerinin artırılmasına
yönelik olarak maden kanunu ve diğer ilgili kanunlarda yaptığımız düzenlemeleri
etkili bir şekilde uygulayacağız.
Krom ve mermer gibi madencilik ürünlerinin yurtiçinde işlenmesi ve
oluşan katma değerin artırılmasını sağlayacağız.
Küresel ölçekli ve rekabet gücü yüksek madencilik şirketlerinin
oluşturulmasını destekleyeceğiz.
MTA’nın günümüz ihtiyaçlarına göre yeniden yapılandırılmasını sağlamak
üzere MTA’yı günümüz ihtiyaçlarına gçre yeniden yapılandıracağız.
TTK’nın zarar eden bir yapıdan çıkarılması için eylem planı hazırlayarak
kurumun yeniden yapılandırılmasını sağlayacağız.
Enerjide önemli bir reform alanımız “Yerli Kaynaklara Dayalı Enerji Üretimi
Öncelikli Dönüşüm Programı”mızdır. Programımızın amacı enerji alanında
yerli kaynaklarımızı maksimum düzeyde harekete geçirmek suretiyle dışa
bağımlılığımızı azaltmaktır.
Programla birincil enerji üretiminde yerli kaynaklarımızın payını 2013’teki
yüzde 28 seviyesinden yüzde 35 seviyesine yükseltmeyi hedefliyoruz
Diğer yandan yerli kömürden üretilen elektriği 32 milyar kWh’dan 57
milyar kWh’a çıkarmayı ve hidroelektrik kapasitemize de 10.000 MW’lık kapasite
eklemeyi hedeflemekteyiz. Program kapsamında;
Bu alana özgü yeni destek ve finansman modelleri geliştireceğiz.
Bürokrasiyi azaltarak yatırım ortamını geliştireceğiz.
Kurumlar arası koordinasyonu güçlendireceğiz.
Arama ve Ar-ge çalışmalarına ivme kazandıracağız.
Güneş, rüzgar, jeo-termal gibi yenilenebilir enerji alanında envanterimizi
yenileyip, kapasitemizi geliştirecek çalışmaları hızlandıracağız.
Linyit kaynaklarımızı akılcı bir şekilde azami düzeyde ekonomimize
kazandıracağız.
Yine hazırladığımız “Enerji Verimliliğinin Geliştirilmesi Öncelikli Dönüşüm
Programımız”la bir yandan daha az karbon salınımıyla çevreyi korurken, diğer
yandan daha az girdi kullanımıyla rekabet gücümüzü artırmayı amaçlamaktayız.

168

Programla Birincil enerji yoğunluğunu azaltırken, kamu binaları ve tesisleri başta
olmak üzere enerji verimliliğini yaygınlaştıracağız. Bu kapsamda;
Enerji verimliliği konusunda bilinçlendirme faaliyetlerini yoğunlaştıracak,
iyi uygulama örneklerini yaygınlaştıracağız.
Enerji verimliliği alanında yönetim bilgi sistemini oluşturacağız ve
koordinasyonu güçlendireceğiz.
Enerji verimliliği yatırımlarının finansmanı için yeni modeller geliştireceğiz.
Taşıtlar dahil olmak üzere vergilendirme sistemimizde enerji verimliliği
lehine farklılaştırmalar yapacağız.
Enerji performans sözleşmeleri modelini yaygınlaştıracağız.
Sanayide yüksek verimli elektrik motorları üretimini ve kullanımını
destekleyeceğiz.
Başta konutlar olmak üzere mevcut binalarda enerji verimliliği
konusundaki yatırımları destekleyeceğiz.
Akıllı ulaşım sistemlerini yaygınlaştıracağız.
Enerji verimliliği alanında KOBİ’lere dönük özel destek programları
geliştireceğiz.
Termik santrallerde ve sanayide atık ısılardan azami oranda yararlanacağız.
3.13. Ulaştırma ve Lojistik
AK Parti olarak 13 yıllık birinci atılım dönemimizde en çok önem
verdiğimiz ve yatırım yaptığımız alanlardan birisi de şüphesiz ki ulaştırma ve
lojistiktir. Partimiz, büyük ekonomilerin can damarları olan ulaştırma ve lojistik
altyapılarının gelişimine ve bu sayede ülkemizin rekabetçiliğinin artırılmasına
özel önem vermektedir.
Ülkemizin rekabet gücüne ve toplumumuzun yaşam kalitesinin
yükseltilmesine katkı sağlayan, güvenli, ekonomik, konforlu, hızlı ve çevreye
duyarlı hizmetlerin sunulduğu, kombine taşımacılığın ve lojistik merkezlerin etkin
bir şekilde hayata geçirildiği bir ulaştırma ve lojistik sisteminin oluşturulması
temel hedefimizdir.
a. Neler Yaptık
İktidarlarımız süresince, gerçekleştirdiğimiz ulaştırma yatırımları,
ülkemizin rekabet gücünün artırılmasında ve vatandaşlarımızın yaşam kalitesinin
yükseltilmesinde çok önemli bir işlev üstlenmiştir.
169

Geçtiğimiz 13 yıllık dönemde, ülkemizin bütün Dünya’da gıpta ile bakılan
devasa ulaşım projelerini hayata geçirebilecek güce sahip olduğumuzu
gösterdik. Yaptığımız yatırımlarla ülkemizin ulaştırma alanında tıkanan
damarlarını açtık. Kuzey ile güneyi, doğu ile batıyı oluşturduğumuz ulaşım aksları
ile bütünleştirdik.
Otoyollar, bölünmüş yollar, hava limanları, hızlı tren hatları, limanlar ve
tersaneler, akıllı iletişim sistemleri iktidarlarımızın başarı hanesinde yer aldı.
Seksen yılda yapılan ulaşım yatırımlarının kat ve kat fazlasını 13 yıla sığdırdık.
2002-2015 döneminde 243 milyar liralık yatırım gerçekleştirdik.
Karayolu ulaşımında güvenliği arttırmak, yollarımızı dünya standartlarında
kaliteli bir çehreye kavuşturmak, yıllardır ihmal edilen bölgelere en iyi karayolu
ulaşım imkânını sunmak bu dönemdeki temel önceliğimiz oldu.
Sinop’tan Sarp sınır kapısına uzanan şerit boyunca yaklaşık 550 km’lik
otoyol standardında bölünmüş yolu kapsayan Karadeniz Sahil Yolu Projesi ve
Bolu Tüneli Projesi başta olmak üzere pek çok büyük projeyi tamamlayarak
vatandaşlarımıza daha güvenli ve konforlu seyahat etme imkânı sağladık.
2002 yılı sonu itibarıyla 1.714 km’si otoyol olmak üzere 6.101 km
bölünmüş yol mevcut iken, 2015 yılı Eylül ayı itibarıyla 2.285 km’si otoyol olmak
üzere bölünmüş yol uzunluğunu 24.032 km’ye ulaştırdık. Böylece iktidarlarımız
döneminde, 571 km’si otoyol olmak üzere, 17,931 km bölünmüş yolu hizmete
sunduk.
2002’de sadece 6 ilimiz bölünmüş yollar ile birbirine bağlanmış iken,
bugün 75 ilimiz bölünmüş yol ile birbiriyle bağlanmış durumdadır.
Yapmış olduğumuz bölünmüş yollar sayesinde, 2003 yılında 100 milyon
taşıt km başına 5,7 olan trafik kazalarındaki can kaybı, 2014 yılı itibarıyla 2,23’e
düşmüştür.
Ülkemizin kuzeyinden güneyine, doğusundan batısına ana karayolu
koridorlar geliştiriyoruz. Kuzey-güney koridorlarının yüzde 78,2’sini
tamamlayarak 9.513 km. yolu vatandaşlarımızın hizmetine sunduk. Doğu-batı
koridorlarının yüzde 88’ini tamamlayarak 7.237 km. yolu hizmete açtık.
2014 yılı sonu itibarıyla 2,285 km’si otoyol, 32,641 km’si il yolları ve 31,253
km’si devlet yolları olmak üzere toplam yol ağımızı 66,179 km’ye ulaştırdık.
1923-2002 döneminde sadece 50 km. tünel yapılmış iken, 13 yıllık
iktidarımız döneminde 255 km. tünel inşa ettik. Nissibi köprüsünü hizmete açtık.
Karayolu taşımacılık sektöründe reform niteliğinde düzenlemeler yaptık. Bu
dönemde; mesleki ve mali yeterlilik ile mesleki saygınlık ilkelerini mevzuatımıza
taşıdık. Bu yeterliliklere sahip işletmelerin faaliyet gösterebildiği kurumsallaşmış
170

bir taşımacılık sektörünün temellerini attık.
282 adet Mesleki Eğitim Merkezi oluşturularak 600 binden fazla sektör
mensubunu eğittik ve başarılı olan 300 bin kişiyi sertifikalandırdık.
Ülke genelinde 75 adet Yol Kenarı Denetim İstasyonu kurduk. Yılda 35
milyondan fazla araç ve şoförü, tonaj ve belge denetimine alarak, fazla tonaj ve
yetkisiz taşımacılık faaliyetlerini önledik.
Araçların teknik muayenelerinin devlet denetiminde özel sektör eliyle
yaptırılması uygulamasına başladık. Türkiye genelinde 197 adet sabit ve 73 adet
seyyar muayene istasyonu kurulmasını ve yılda 7,5 milyon aracın muayeneden
geçirilmesini sağladık.
Ekonomik ve teknik ömrünü tamamlamış yaklaşık 120 bin ticari aracı,
gönüllülük esası ve bedeli karşılığında trafikten çektik.
Tehlikeli madde taşımacılık faaliyetlerinin emniyetli, gerekli teknik standart
ve usullere göre yapılması için denetimleri başlattık.
Demiryollarında yüksek hızlı tren hatlarının yapımına, mevcut hatların
modernize edilmesine, çeken ve çekilen araçların yenilenmesine önem verdik.
Bu kapsamda; Türkiye’de ilk kez yaklaşık 1.213 km yüksek hızlı tren ağı inşa ettik.
2002 yılında 10.959 km olan konvansiyonel demiryolu hat uzunluğunu, 2015 yılı
Eylül ayı itibarıyla 12.485 km’ye çıkardık. 2003-2015 döneminde yaklaşık toplam
9.686 km uzunluğunda konvansiyonel demiryolu hattımızı yeniledik. Böylece
mevcut hatlarımızın tamamına yakınını yenilemiş olduk. Diğer taraftan, toplam
3.573 km uzunluğundaki mevcut hat üzerinde elektrifikasyon ve sinyalizasyon
yatırımlarına devam ettik.
Ankara-Eskişehir Hızlı Tren hattını 2009’da, Ankara-Konya Hızlı Tren hattını
2011’de, Eskişehir-Konya Hızlı Tren hattını 2013’te, Ankara-İstanbul Hızlı Tren
hattı ile İstanbul-Konya Hızlı Tren hatlarını 2014’te işletmeye açtık.
Muratlı-Tekirdağ Demiryolu, Cumaovası-Tepeköy (İzmir) 2. Hat Yapımı,
Ankara-Sincan arasını 3 hattan 6 hatta çıkaran demiryolu yapımı, TurgutluKemalpaşa demiryolu yapımı ve Tecer-Kangal Varyantını tamamladık.
İktidarımız döneminde sadece yüksek hızlı tren yatırım ve işletmeciliğinde
değil, kent içi raylı sistemlerde de önemli gelişmeler sağladık.
Asya’yı Avrupa’ya İstanbul Boğazı’nın altından raylı sistemle bağlayan
asrın projesi Marmaray’ı hayata geçirdik.
Türkiye’de 2002 yılına kadar İstanbul, Ankara, İzmir ve Konya olmak
üzere toplam 4 kentimizde yaklaşık 280 km’lik kentiçi raylı sistem hattı faaliyet
göstermekteydi. 2015 yılı Eylül ayı itibarıyla raylı sistemlerde hat uzunluğumuzu
171

620 km’ye, raylı sistem hattına sahip kent sayımızı ise 4’ten 11’e yükselttik.
Yakın dönemde de İstanbul Otogar-Bağcılar-İkitelli Raylı Sistemi ile Ankara
Kızılay-Çayyolu ve Batıkent-Sincan hatlarını faaliyete geçirdik. İstanbul-LeventHisarüstü Metro hattını tamamladık.
Mevcut demiryolu şebekemiz üzerinde özel sektörün kendi trenleri ile yük
ve yolcu taşıması için gerekli yasal zemini hazırladık.
İşletmelerimizin rekabet güçlerini artırmak, pazarlama imkânlarını
kolaylaştırmak, kombine taşımacılığı daha etkin hale getirmek amacıyla
lojistik merkezler kuruyoruz. Denizli-Kaklık, Samsun-Gelemen, İzmit-Köseköy,
Uşak, İstanbul Halkalı, Eskişehir-Hasanbey ve Balıkesir-Gökköy’de 7 adet
lojistik merkezi işletmeye aldık. 13 lojistik merkezimizin etüt proje ve yapım
çalışmalarına devam ediyoruz.
Havacılık alanında yaptığımız birçok düzenleme ile sektörün
serbestleştirilmesini sağladık. Birçok ilimizde inşa ettiğimiz yeni hava limanları
ve mevcut hava limanlarında yaptığımız modernizasyonlarla sektörün hızla
büyümesini sağladık, hava yolunu halkın yolu haline getirdik. Böylece daha
önce uçakla hiç tanışmamış vatandaşlarımızı, artık rahat bir şekilde havayoluyla
seyahat etme imkânına kavuşturduk.
Havayollarında 2002 sonunda aktif hava limanı sayısı 26, yıllık toplam
yolcu sayısı 33,7 milyon iken, 2015 yılı Eylül ayı itibarıyla hava limanı sayısı 55’e,
yıllık toplam yolcu sayısı ise 166,5 milyona çıkmıştır. Aynı dönemde, filomuzdaki
toplam uçak sayısı 110 iken, 422’ye ulaşmış; uçak trafiği ise 530 binden 1,7
milyona yükselmiştir.
İktidarımız döneminde milli havayolu şirketimizi dünya markası haline
getirdik.
Havacılıkta büyümemize ve Batı Avrupa ile Uzak Doğu arasındaki transfer
merkezi olma konumumuzu güçlendirerek ülkemizin kalkınmasına önemli katkı
sağlayacak olan İstanbul 3. havalimanının yapımına başladık. Tamamlandığında
150 milyonluk yolcu kapasitesiyle dünyanın en büyük havalimanı olmasını
hedefliyoruz.
Dünyada sayılı örneği bulunan denize inşa edilmiş havaalanlarından biri
olan Ordu-Giresun havalimanını tamamladık.
Doğu ve Güneydoğu Anadolu bölgelerinde bir çok yeni hava limanı inşa
ettik. Böylece, bu havalimanlarıyla illerimizi ve bölgelerimizi birbirine bağladık
ve vatandaşlarımızı havayoluyla tanıştırdık. Çok önem verdiğimiz Hakkâri
havalimanını da tamamlayarak hizmete aştık.
Havayolu sektörünü sadece havalimanı yapımı ve yolcu taşımacılığından
172

ibaret gören anlayışı terk ederek, uzay ve havacılık endüstrisinde milli imkânların
harekete geçirilmesine yönelik çalışmalara hız vererek uydu üretecek bir
kapasiteye eriştik.
Türk mühendislerimizin de katkısı ile yapım gerçekleştirilerek, Şubat
2014’te başarı ile uzaya fırlatılan 4A uydusuyla artık televizyon kanallarımız,
Asya’dan Avrupa’ya, Ortadoğu’dan Afrika’ya kadar geniş bir alana yayınlarını
ulaştırabiliyorlar.
Yapmış olduğumuz düzenlemeler ve alınan tedbirlerle Denizcilik
sektörüne, Cumhuriyet tarihimizin en parlak dönemini yaşattık.
Ülkemizin denizcilikteki ulusal ve uluslararası sorumluluklarını zamanında
ve eksiksiz olarak yerine getirebilmesi ve sektörün güçlendirilmesi için denizcilik
idaresinin kapasitesini geliştirdik, Türk gemilerinin yurtdışındaki limanlarda
yüksek tutulma oranını azalttık.
Güvenli ve emniyetli denizyolu taşımacılığını tesis etmek için, kıyılarımızda
seyir, can, mal ve çevre emniyetinin arttırılması amacıyla, gemi takip ve kontrol
sistemlerini kurduk.
Gemi inşa sanayimizin yaşadığı teminat gösterme sorununu, yaptığımız
düzenlemelerle giderdik, yaşlı koster filomuzun Türk tersanelerinde yerli katkı
payı ile yenilenmesi için hurda desteği sağladık.
Ülkemizin coğrafi konumunun denizcilik açısından sunduğu avantajdan
nitelikli bir şekilde yararlanmak için özenli bir denizcilik politikasıyla hareket
ediyoruz. 2003 yılında 19. sırada yer alan Türk sahipli filomuzu, bugün dünya
sıralamasında 15. sıraya yükselttik. 2002 yılında 37 olan tersane sayımızı ise
72’ye ulaştırdık.
2002-2014 yılları arasında denizyolu taşımacılığını önemli oranda artırdık.
2002 yılında Türkiye’nin toplam yük elleçlemesi 150 milyon ton iken, 2014 yılında
bu rakam 383 milyon tona ulaşmıştır.
Konteyner elleçlemesi 2002 yılında 1,9 milyon TEU iken, bu rakam 2014 yılı
sonunda 8,4 milyon TEU’ya ulaşmıştır. Konteyner elleçleme kapasitesini ise 2002
yılında 3 milyon TEU’dan 2014 yılında 11,5 milyon TEU’ya yükselttik.
2002-2014 yılları arasında birçok Tersane ve deniz altyapısını tamamladık.
Bunlardan bazıları; Sürmene-Yeniçam Tersanesi, Samsun Tekkeköy Tersanesi,
Karadeniz Ereğli Tersaneler Bölgesi Mendireği, İnebolu Limanı Tevsii, Rize
Limanı Ana Mendirek Onarımıdır.
2002 yılında 178 olan balıkçı barınağı sayısını, 47 yeni balıkçı barınağı
ekleyerek, 2014 yılı sonunda 225’e çıkardık ve balıkçılarımızın hizmetine sunduk.

173

2002’de 8.500 olan yat bağlama kapasitemizi, 2015 yılı Eylül ayı itibarıyla
15.514’e çıkararak turizm sektörümüzün hizmetine sunduk.
Türkiye’nin en önemli ana limanlarından biri olması beklenen Çandarlı
Limanının mendireğini tamamladık, bölgesel ölçekte önemli olan Filyos Limanı
için de ihale sürecini başlattık.
Deniz emniyeti alanında da önemli gelişmeler kaydettik. Türk bayraklı
filonun, başta AB ülkeleri olmak üzere birçok ülkenin taraf olduğu Paris
Memorandumu uyarınca beyaz listeye geçmesini sağladık. Böylece, en önemli
ticari ortağımız olan AB’nin limanlarında denetlenen ve tutulan gemi sayımızı
önemli oranda azalttık.
Otomatik Tanımlama Sistemi, Türk boğazları ve önemli limanlarında
Gemi Trafik Hizmetleri Sistemi, Seyir Yardımcılarına Uzaktan İzleme Sistemi
Kurulması projelerinin tamamlanmasıyla, Türkiye’nin bayrak ve kıyı devleti
yükümlülüklerini en iyi seviyede yerine getirilmesini sağladık.
Gerekli ekipmanları sağlayarak ve tedbirleri alarak deniz yollarındaki
seyrüsefer güvenliğini arttırdık.
Posta sektörünün yeniden yapılandırılmasına yönelik yasal altyapıyı
oluşturduk. PTT Genel Müdürlüğünü, PTT A.Ş adı altında tamamen kamu
sermayeli ancak Türk Ticaret Kanunu hükümleri uyarınca faaliyet gösteren
bir anonim şirket olarak yeniden yapılandırdık. PTT işyerlerinin tamamını
otomasyona geçirdik.
b. Neler Yapacağız
İkinci atılım dönemimizde ulaştırma alanında; bölgelerimizi ve illerimizi
birbirleri ile bütünleştirmeye, hem yolcu hem de yük açısından güçlü bir lojistik
ve ulaştırma altyapısı oluşturmaya devam edeceğiz.
Karayolunda ülkemizin kuzeyini güneyine, doğusunu batısına bağlayan
ana akslarımızı tamamlayacak ve otoyol ağımızı geliştireceğiz.
Havacılık ve denizcilik sektörlerinde ülkemizi dünyanın en önemli transit
merkezlerinden birine dönüştüreceğiz.
Demiryollarında yüksek hızlı ve hızlı tren hatlarımızı önemli ölçüde
tamamlayacağız.
Böylece, Türkiye’yi gelişmiş ülke standartlarında bir ulaştırma alt yapısına
kavuşturacağız.
Trafik yoğunluğunun yüksek olduğu kesimlerde trafik güvenliğinin
artırılması ve taşıma sürelerinin kısaltılması amacıyla bölünmüş yol yapımına
devam edeceğiz.
174

Önemli ulaşım koridorlarını otoyol ağı ile birbirine bağlayacak, başta
Marmara Bölgesi olmak üzere YİD modeliyle yeni otoyollar inşa edeceğiz. Bu
ağın önemli parçaları olan İstanbul-Bursa-İzmir (Körfez Geçiş Köprüsü dahil) ve
Kuzey Marmara Otoyolunu tamamlayarak hizmete açacağız.
Bu kuşağın önemli bir bölümü olan ve üzerinde demiryolu da bulunan
Çanakkale Boğaz Köprüsünün yer aldığı güzergâhın da yapımına başlayacağız.
Böylece Otoyollar ve köprülerle çevrilmiş Marmara Ringini oluşturacağız.
Yavuz Sultan Selim Köprüsü ve AVRASYA tünelini tamamlayacağız.
Ankara-Niğde Otoyolu ile Ankara-Kırıkkale-Delice, Mersin-Silifke (Taşucu),
Çiğli-Aliağa-Çandarlı ve Antalya-Alanya Otoyollarının yapımına başlayacağız.
Aydın-Denizli-Burdur, Afyonkarahisar-Burdur-Antalya, Ankara-Sivrihisar,
Sivrihisar-Bursa, Sivrihisar-İzmir, Şanlıurfa-Diyarbakır-Habur, Delice-Samsun,
Kınalı-Tekirdağ-Çanakkale-Balıkesir, Gerede-Merzifon, Yalova-İzmit ve MerzifonGürbulak Otoyolu Projelerinin 2023 yılına kadar gerçekleştirilmesini hedefliyoruz.
Ağır taşıt trafiği yüksek olan yollarda BSK yapımına devam edeceğiz.
Doğu Anadolu’yu Karadeniz Bölgesine bağlayan Ovit, Cankurtaran ve
Salmankaş Tünelleri, Orta Anadolu’yu Karadeniz’e bağlayan Ilgaz Tüneli, Cizre
ile Şırnak’ı birbirine bağlayan Cudi Tüneli, Akdeniz sahilini geçilebilir kılan
Mersin-Antalya arasında 6 adet tünel başta olmak üzere 128 km uzunluğunda 62
adet tüneli tamamlayacağız.
Ayrıca Kömürhan ve Ağın Köprüleri ile çok sayıda viyadüğü hizmete
açacağız.
Mega ulaşım projelerini hayata geçireceğiz. İstanbul Boğazının altından
iki defa tünel yapmak yerine dünyada bir ilk olmak üzere tek geçişte tek tünel
halindeki karayolu ve metro geçişlerini kapsayan 3 katlı Büyük İstanbul Tünelini
tasarladık. Günde 6,5 milyon vatandaşımızın kullanacağı toplam 9 farklı raylı
sistemi birbirine bağlayacak, Boğaziçi ve Fatih Sultan Mehmet Köprülerinin
trafiğine nefes aldıracak projenin YİD modeli ile yapımına başlayacağız.
Yüzyılın en büyük projelerinden biri olacak olan Kanal İstanbul Projesinin
çalışmalarına devam ediyoruz. Projeyle, Avrupa Yakası’nda, Karadeniz ve
Marmara Denizi’nin arasına bir kanal inşa edilecek ve İstanbul içinden iki boğaz
geçen bir şehir haline gelecek.
Ankara ve İstanbul arasını 1,5 saate indirecek yüksek hızlı tren projesini,
YİD modeliyle, etaplar halinde gerçekleştirmek üzere proje çalışmalarını başlattık.
Önümüzdeki dönemde Ankara merkezli hızlı tren çekirdek ağını 3.623
km’ye çıkaracağız. Bunların en önemlilerinden biri olan Ankara-İzmir Yüksek Hızlı
175

Tren Projesini tamamlayacağız. Böylece ülke nüfusunun yarısı yüksek hızlı tren
konforundan faydalanacaktır.
Kapıkule’den Kars’a ve İzmir’den Habur’a uzanan Doğu-Batı demiryolu
akslarındaki yük ve yolcu taşıyacak hızlı tren hatları ile Kuzey-Güney akslarındaki
İstanbul-Antalya, İstanbul-İzmir-Aydın, Karasu-Antalya, Zonguldak-Mersin,
Samsun-Çorum-Kırıkkale-Ankara, Kayseri-Nevşehir-Aksaray-Konya-Antalya,
Samsun-Gaziantep yük ve yolcu taşıyacak hızlı tren hatlarını bölümler halinde
yapmaya devam edeceğiz.
Demiryolu ile yük ve yolcu taşımacılığına imkan sağlayacak şekilde
sınırlarımıza kadar oluşturacağımız demiryolu ağımızı, uluslararası sisteme
entegre edeceğiz.
YİD modeli ile başlattığımız hızlı tren garlarının yapımına devam edeceğiz.
Kars-Tiflis-Bakü, Ankara-Sivas ve Sivas-Erzincan demiryolu projelerini
tamamlayacağız.
Demiryolu ağının yüzde 80’nini elektrikli ve sinyalli hale getirecek,
demiryolu ağımızı yenilemeye devam edeceğiz. Öncelikli hatları modernize
ederek çift hatlı hale getirecek, bu hatlarda yük ve yolcu taşımacılığını artıracağız.
Başta İstanbul olmak üzere raylı sistem yatırımlarına hızla devam edeceğiz.
Ankara’da Tandoğan-Keçiören, AKM-Gar-Kızılay, İstanbul’da Levent-Hisarüstü,
Üsküdar-Ümraniye-Dudullu, Kartal-Kaynarca, Kabataş-Mecidiyeköy-Mahmutbey,
Bakırköy-Kirazlı, Kaynarca-Sabiha Gökçen, Marmaray Raylı Sistem Projelerini,
Antalya havalimanı-expo, projelerini tamamlayacağız.
Milli demiryolu sanayimizi geliştirecek, hızlı tren dahil demir yolu
araçlarımızı kendimiz imal edeceğiz. İhale hazırlıklarını sürdürdüğümüz projeyle
ilk milli yüksek hızlı trenimizi faaliyete geçireceğiz.
Başkentray projesi ile YHT işletmeciliğinin merkezi olan Ankara’da banliyö,
metro ve YHT hatlarını entegre ediyoruz.
İzmir Büyükşehir Belediyesi ile işbirliği içinde hayata geçirdiğimiz EgerayİZBAN’ın Cumaovası-Tepeköy arasını işletmeye alacağız.
Gaziantep’te ise Gaziantep Belediyesi ile Gaziray projesini hayata
geçireceğiz.
Havayolu sektöründe İstanbul Yeni Havalimanını hayata geçirerek,
sektörün dünya ortalaması üzerinde büyümesini ve İstanbul’un dünyanın önemli
bir transit merkezine dönüşmesini destekleyeceğiz.

176

Her 100 km mesafede bir havalimanına ulaşacak şekilde “Hava Ulaşım
Ağı” oluşturacağız.
Önemli projelerimizden Diyarbakır Havalimanı Terminal Binası ve
Mütemmimleri Projesini tamamlayacağız.
Milli Bölgesel uçak yapımına başlayacağız.
Uydu Sistemleri Entegrasyon ve Test Merkezimizde yerli uydumuzun
(Türksat 6A) üretimini tamamlayacağız.
Türksat 4B’yi fırlatacağız.
Türksat 5A uydusunun yapımına başlayacağız.
Ülkemizdeki havacılık ve uzay alanındaki faaliyetlerin yürütülmesi,
yeni teknolojilerin takip edilerek kullanılması ve projelerde koordinasyonun
sağlanması amacıyla Türkiye Uzay Ajansı’nı kuracağız.
Denizcilik sektöründe Türkiye’yi küresel deniz taşımacılığı ile entegre
transit bir liman ülkesine dönüştürmeyi, Türk deniz ticaret filosunu yenileyerek
10 milyar tona ulaşan dünya deniz ticaret hacminden daha fazla pay almayı,
gemi ve yat inşa sanayimizi yenilikçi teknolojilerle donatarak daha rekabetçi bir
hale getirmeyi hedefliyoruz.
Türkiye’nin dış ticaretinde Türk sahipli filoyu kullanarak navlun açığını
azaltmak için gemi işletmeciliğini destekleyen yeni modeller oluşturacağız.
Denizcilik eğitimini iyileştirerek Türk ve dünya filolarında Türk gemi
adamlarının istihdamını arttıracak, deniz turizminde ihtiyaç duyulan tekne
bağlama kapasitesini yükselteceğiz.
Ülkemizin bölgesinde transit liman üssü olmasını teminen kıyılarımızda
büyük ölçekli limanların tesis edilmesini sağlayacak, bu kapsamda 3 büyük
denizde 3 büyük liman kuracağız.
Marmara denizinde Kuzey Güney aksında en az 2 RO-RO terminali inşa
ederek körfez ve boğaz köprüleri üzerindeki trafik yükünü azaltacak, İstanbul
limanını kurvaziyer gemilerin ana yolcu değişim limanı haline dönüştüreceğiz.
Kurvaziyer gemilerin diğer limanlarımıza uğrak çeşitliliğini teşvik edecek
önlemler alacağız.
Kıyı Yapıları Master Planını revize edeceğiz. Liman Yönetim Modeli ve bu
modele uygun bir yönetim yapısı oluşturacağız.
İzmit, İzmir ve Mersin gemi hizmet alanlarında Gemi Trafik Hizmetleri
sistemini hizmete alacağız.
177

Mersin, Tekirdağ ve Antalya’da, Ulusal ve uluslararası boyutta deniz
kirliliklerine müdahale ve temizlik çalışmalarının koordine edilmesine
yönelik olarak faaliyet gösterecek olan Acil Müdahale Merkezlerini (AMM)
tamamlayacağız.
Ro-Ro ve kabotaj taşımacılığını geliştireceğiz.
Yolları, araçları ve diğer altyapıyı insanımıza daha güvenli, konforlu ve
hızlı hizmet veren sistemler bütünü haline getirmek için akıllı ulaşım sistemlerini
yaygınlaştıracağız.
Önümüzdeki dönemde önemli bir reform alanımız olan “Taşımacılıktan
Lojistiğe Dönüşüm Programı”mızı hayata geçireceğiz. Programla ülkemizde
lojistik sektörünün büyüme potansiyeline katkısını artırmayı ve ülkemizin
“Lojistik Performans Endeksinde” ilk 15 ülke arasına girmesini amaçlamaktayız.
Program kapsamında;
Lojistik alanda çalışan tüm kurumlar arası eş güdümü sağlamak üzere
“Lojistik Koordinasyon Kurulu” kuracağız.
Türkiye’de ilk defa bir lojistik master planı hazırlayacağız.
Lojistik merkezlerde modern yönetim modellerini geliştirecek ve hayata
geçireceğiz.
Bütüncül bir lojistik mevzuatı hazırlayarak yürürlüğe koyacağız.
Kamu ve özel sektöre hizmet edecek istatistikleri toplayarak lojistik veri
tabanı oluşturacağız.
Ulaşımda elektronik sistemleri yaygınlaştıracağız.
Üretim alanlarının, ticari çıkış noktalarına demiryolu bağlantısını
güçlendireceğiz.
Lojistikte kritik bir kurum olan TCDD’nin yapılandırılmasını
tamamlayacağız.
Kent içi ulaşımı, ulusal lojistik planlarıyla uyumlaştıracağız.
Komşu ülkeler ve dış ticaretimizin bulunduğu diğer ülkelerle gümrük
işlemlerini hızlandıracağız.
Kamu özel işbirliği modeli kullanarak, gümrük kapılarının sayısını artıracak,
kapasite ve kalitesini geliştireceğiz.
Gümrüklerde tek pencere sistemini tamamlayacağız.

178

Filyos limanı yapımını tamamlayacak, Çandarlı ve Mersin konteyner liman
yapım projelerini yürüteceğiz.
Öncelikli demiryolu ve karayolu projelerini süratle tamamlayacağız.
3.14. Ticaret
AK Parti olarak, ülkemizin küresel refah ve zenginlikten daha fazla pay
alabilmesi için etkin ve kesintisiz işleyen bir ticari ortam tesis edilmesini
kritik olarak görmekteyiz. Dış ticarette yaptığımız atılımların canlı bir iç ticaret
ortamının tesis edilerek desteklenmesine ekonomik büyüme açısından önem
vermekteyiz.
Bu yaklaşımla, ikinci atılım döneminde kalite odaklı, yenilikçi yaklaşım
ve uygulamalarla ülkemizi gümrük hizmetlerinin ve ticaretin en kolay ve en
güvenli yapıldığı, dünyanın önemli ticaret merkezinden biri haline getirmeyi
hedefliyoruz.
a. Neler Yaptık
İktidarlarımız döneminde gerek iç ticaret gerekse dış ticaret alanında
aldığımız tedbirlerle önemli gelişmeler sağladık. Bu gelişmelerle, 2002-2014
döneminde toptan ve perakende ticaret hizmetleri yıllık ortalama yüzde 5,3
oranında büyümüştür.
Toptan ve perakende ticaret hizmetlerinin GSYH içerisindeki payı 2002
yılında yüzde 12,1 iken 2014 yılında yüzde 12 olmuştur.
Organize perakende ticaretin önemli bir kolu olan alışveriş merkezlerinin
sayısı özellikle 2006 yılından itibaren hızlı bir artış göstermiş ve Eylül 2015
itibarıyla 348’e ulaşmıştır.
e-ticarette 2014 yılı sonunda işlem hacmi 41,8 milyar TL’ye ulaşmıştır.
2002 yılında 34 bin şirketle ihracat gerçekleştiren ülkemiz, bugün 65 binden
fazla ihracatçısı ile 240 ülkeye ihracat yapar hale gelmiştir.
Türk perakende şirketlerinin 2014 yılsonu itibarıyla 90 ülkede yaklaşık 3 bin
mağazası bulunmaktadır.
Türk Ticaret Kanunu ve Türk Borçlar Kanununu günümüz sosyal ve
ekonomik ihtiyaçlarına cevap verecek şekilde yeniledik.
Tüketicinin Korunması Hakkında Kanun, Elektronik Ticaretin
Düzenlenmesi Hakkında Kanun ve Perakende Ticaretin Düzenlenmesi Hakkında
Kanun yürürlüğü girmiştir.
Hayata geçirdiğimiz etkin ve verimli uygulamalar sayesinde, gümrük işlem
179

sürelerini kısalttık. 2002 yılında gümrük işlemlerinin sadece yüzde 3’ü ilk 1 dakika
içerisinde tamamlanırken, bu oranı 21 kat artırarak yüzde 63’e çıkarttık.
Yetkilendirilmiş yükümlü uygulaması ile gümrük hizmetlerini ticaretle
uğraşan vatandaşlarımızın ayağına götürdüğümüz bir dönemi başlatmış olduk.
Bu sayede, yüzde 20’ye varan oranda maliyet tasarrufu sağladık.
Avrupa’nın en büyük TIR filolarından birisine sahip olan ülkemizin lojistik
etkinliğini artıracak uygulamaları hayata geçirdik. Avrupa Birliğinin Ortak Transit
Sistemine tam üye haline gelen taşımacılarımız, artık en ucuz maliyetle ve tek
beyanname ile 32 ülkede serbestçe dolaşabiliyor.
Kamu Özel İşbirliği Modeli ile 9 gümrük kapımızı yeniledik, 3 gümrük kapı
ve tesisimizin bu modelle temellerini attık, 9 kapımızın da yenileme çalışmasını
sürdürmekteyiz.
Teknolojinin son imkânlarından yararlanarak gümrük işlemlerini
hızlandırırken, başta uyuşturucu ve akaryakıt olmak üzere kaçak eşya
yakalamalarında yüzde 700’lere varan artış sağladık.
Özet beyan uygulamasıyla, eşya ve taşıta ilişkin bilgilerin ülkemize
gelmeden elektronik ortamda Gümrük ve Ticaret Bakanlığına iletilmesini
sağlamak suretiyle eşyanın risk analizini önceden yaparak gümrükte bekleme
sürelerini kısalttık.
AB Ortak Transit Sözleşmesine taraf olduk. AB ve EFTA ülkeleriyle ülkemiz
arasındaki taşımalarda tek beyan ve tek teminat ile işlem yapılabilmesini
sağladık.
Hızlı geçiş hattı uygulamasını yürürlüğe koyarak sınırdaki bekleme süreleri
ve nakliye maliyetlerini azalttık.
Yetkilendirilmiş yükümlü statüsünü hayata geçirerek şartları taşıyan
firmalara gümrük işlemlerinde kolaylıklar sağlamaktayız.
Kamu kurum ve kuruluşlarının yaptığı kontrol ve talep ettiği bilgi ve
belgelerin elektronik ortamda tek bir noktadan yapılmasına imkân verecek olan
Tek Pencere Sistemi Projesini önemli ölçüde tamamladık.
b. Neler Yapacağız
Ticareti kolaylaştırıcı ve güven ortamını tesis etmeye yönelik uygulamaları
devam ettireceğiz. Piyasa gözetim ve denetimi ile piyasanın düzenlemesine
yönelik düzenlemeleri sürdüreceğiz.
Ticaret hizmetlerinde markalaşma ve kurumsallaşma kapasitesinin
geliştirilmesi yoluyla işletmelerin özellikle yeni gelişen çevre ülke pazarlarına
180

daha fazla açılmasını sağlayacağız.
Girişimcilerin yurtdışı pazarlara açılması amacıyla elektronik ticaret
hizmetlerinin geliştirilmesini sağlayacağız.
Elektronik ticaretin geliştirilmesi amacıyla mevzuat çalışmalarını
tamamlayacağız.
Geleneksel toptan ve perakende sektörünün rekabet gücünü artırıcı tedarik
ve satış faaliyetlerini geliştirecek; bu kesimde modern işletme teknikleri, yeni
hizmet modelleri ve teknoloji kullanımını destekleyeceğiz.
Perakende ticaretin düzenlenmesine ilişkin kanun ile ilgili ikincil
düzenlemeleri tamamlayacağız.
Gümrük işlemlerinin ilk 1 dakika içerisinde tamamlanma oranını, 2015
yılında yüzde 70’e ulaştırmayı hedefliyoruz.
Gümrük işlemlerinin daha kolay ve hızlı yapılabilmesi ile firmaların lojistik
maliyetlerinin düşürülmesine katkı sağlamak amacıyla, ülkemizin mevcut kara
hudut kapılarının modernize edilmesi, ihtiyaç duyulan yerlerde yeni gümrük
tesislerinin yapılması ve işlemlerin kolaylaştırılması için teknolojik imkânlar ve
yeni yöntemler kullanılmasını sağlayacağız.
Bu kapsamda, komşu ülkeler ve dış ticaretimizin bulunduğu diğer ülkelerle
gümrük İşlemlerini hızlandıracağız. Gürcistan ile Tek Durakta Kontrol ve Ortak
Kapı Projesini tamamlayacağız.
Bir taraftan gümrük işlemlerinin tamamını elektronik ortama aktarırken,
diğer taraftan işlemleri basitleştirmek suretiyle kamu kaynaklarını ve personeli
etkin kullanarak maliyetleri düşürüyoruz.
Irak ile Derecik ve Üzümlü gümrük kapılarını 2015 Haziran ayına kadar,
Aktepe gümrük kapısını ise 2015 yılı sonuna kadar açacağız. Gülyazı ve Ovaköy
gümrük kapılarını da açma çalışmalarımızı hızlandıracağız.
Önümüzdeki dönemde, gümrük işlemlerinin basitleştirilmesi ve
hızlandırılması ile kaçakçılığın önlenmesi konusunda altyapı başta olmak üzere
gerekli çalışmalara devam edeceğiz.
Gümrük işlemlerinde “Tek Pencere Sistemi” ile dış ticaret işlemlerinin
tek bir noktadan tamamlanmasını sağlayacağız. “Tek Durakta Kontrol” ve
komşularımızla “Ortak Gümrük Kapısı” projeleri sayesinde sınır geçişlerini
hızlandırmak suretiyle rekabetçiliği artıracağız.
Kamunun en kapsamlı dört temel veri tabanından biri olan MERSİS
(Merkezi Sicil Kayıt Sistemi) ile ticari işletmeler ile şirketlerin tüm kuruluş
181

ve değişiklik işlemlerini elektronik ortama taşıdık. Önümüzdeki dönemde
ülkemizdeki tüm ekonomik birimleri sisteme dahil edeceğiz.
3.15. Turizm
AK Parti olarak turizme sadece turist sayısı ve gelir odaklı bakmıyoruz.
Etkili bir turizm politikasının ekonominin yanı sıra dış politika ve kültür alışverişi
sayesinde oluşturulacak pek çok kazanım sağlayacağının bilinciyle hareket
ediyoruz.
Doğal ve tarihi değerlerin yanı sıra çok zengin bir tarihi mirasımız ve eşsiz
bir coğrafi konumumuz bulunmaktadır. 13 yıllık birinci atılım dönemimizde
ülkemizin bu potansiyelini çok iyi bir biçimde kullanmasına yönelik politikalar
uygulayarak turizmde halen dünyanın sayılı ülkeleri arasına girmesini sağladık.
AK Parti olarak önümüzdeki dönemde de turizm sektörünün sürdürülebilir
turizm yaklaşımı çerçevesinde istihdamın artırılmasında ve bölgesel gelişmede
öncü bir sektör olması, dünya ölçeğinde “kitle” turizminin yanı sıra bireysel
turizmin de önemli cazibe merkezlerinden birisi haline gelmesi vizyonuyla
hareket edeceğiz.
a. Neler Yaptık
2002 yılında gelen turist sayısı bakımından dünyada 17. sırada olan
Türkiye, 2014 yılında 6. sıraya yükselmiştir. Ülkemiz turizm gelirlerinde ise 2014
yılı itibarıyla 12. sıradadır.
Türkiye’ye gelen turist sayısının uluslararası turist sayısına oranını 2002
yılında yüzde 1,9 iken, 2014 yılında yüzde 3,5’e yükselmesini sağladık.
İktidarlarımız döneminde turizme verdiğimiz önemle, 2002 yılında ülkemize
gelen yabancı ziyaretçi sayısı 13,3 milyon kişi, turizm geliri ise 12,4 milyar dolar
iken, 2014 yılında ise yabancı ziyaretçi sayısı 36,8 milyon kişi, turizm geliri 34,3
milyar dolar olarak gerçekleşmiştir.
2002 yılında, 396 bin olan Kültür ve Turizm Bakanlığından işletme belgeli
yatak sayısını, 2014 yılında 807 bine ulaştırdık. Yatırım aşamasında ise 310 bin
yatak kapasitesi bulunmaktadır. Belediye belgeli tesislerdeki 497 bin yatak ile
toplam yatak sayısını 1 milyon 614 bine ulaştırdık.
2014 yılında ülkemizi ziyaret eden yabancı sayısı bir önceki yıla kıyasla
yüzde 5,5’lik bir artışla 34 milyon 910 bin kişiden, 36 milyon 837 bin 900 kişiye
yükselmiştir.
2002 yılında Türkiye’de işletme belgeli 419 adet 4 ve 5 yıldızlı otel
bulunurken 2014 yılında bu rakam 1.142’ye ulaşmıştır.

182

2002 yılında sektörde faaliyet gösteren 4.344 seyahat acentesi sayısı 2014
yılında 7.950 olarak gerçekleşmiştir.
Türkiye Turizm Stratejisi 2023 ve Eylem Planını hazırladık ve uygulamaya
koyduk.
Mesleki eğitimde standardizasyonu, değerlendirmenin devlet ve sektör
kuruluşlarınca ortaklaşa yapılmasını, verimliliğin ve iş kalitesinin artırılmasını
ve istihdam için gerekli beceri düzeyinin belirlenmesini sağlamak üzere
belgelendirme (sertifikasyon) sistemi uygulamalarını başlattık.
Kültür ve Turizm Bakanlığından belgeli asli fonksiyonu konaklama olan
işletmelerin yurt dışından 1 milyon dolar ve üzeri döviz miktarını sağlamaları
halinde ihracatçı sayılmalarını sağladık.
Deniz turizmi sektörünün uluslararası alanda rekabet gücünün artırılması
ve kalitesinin yükseltilmesini sağlamak üzere Deniz Turizmi Yönetmeliğini
hazırladık.
Kültür ve Turizm Bakanlığından Turizm Yatırım Belgesi veya Turizm
İşletme Belgesi almış yatırım veya işletmelerin tükettikleri elektrik enerjisi
bedellerinin bir kısmının bütçeden karşılanmasını sağladık.
Termal ve kış turizmine yönelik yatırımların tahsis koşullarında iyileştirme
yaptık.
“Turist Rehberliği Meslek Kanunu”nu yasalaştırdık.
Enerji desteğinden yalnızca yeşil yıldız belgeli tesislerin faydalanmasını
sağladık.
Çanakkale Savaşları Gelibolu Tarihi Alan Başkanlığını kurduk.
Doğu Karadeniz Bölgesinde yayla turizmi gelişimi odaklı Doğu Karadeniz
Turizm Master Planını hazırladık. Plan kapsamında kıyı gerisindeki mevcut yol
izlerinin birleştirilerek yeni bir tur güzergâhı oluşturulmasını hedeflemekteyiz.
Medikal turizm, termal turizm ve ileri yaş-engelli turizmi alanlarındaki
hizmet kalitesinin yükseltilerek rekabet gücünün artırılması amacıyla sağlık
turizminin geliştirilmesine ilişkin dönüşüm programını oluşturduk.
Yeni teşvik paketimizle, Kültür ve Turizm Koruma ve Gelişim Bölgelerinde
yapılacak turizm yatırımlarından bölgesel desteklerden yararlanabilecek
nitelikteki turizm konaklama yatırımlarının 5’inci bölgede uygulanan bölgesel
desteklerden faydalanabilmesini sağladık.
Sağlık turizmi alanında hizmet veren turizm şirketlerine pazara giriş,
183

yurtdışı tanıtım, yurtdışı birim, belgelendirme, danışmanlık, ticaret heyeti ve alım
heyeti desteklerinden faydalanma imkânı sağladık.
Ülkemizin yurt dışı tanıtım ve pazarlama faaliyetlerini 39 ülkede bulunan 44
Kültür ve Tanıtma Müşavirliği ve Ataşeliği tarafından yürütmekteyiz.
Ülkemizin yurtdışındaki tanıtımı kapsamında 87 ülkede 37 farklı dilde
yürütülen klasik reklam mecralarının yanı sıra; 2014 yılında ilk kez tüm
sosyal medya kanallarını kapsayan küresel çapta, pazar odaklı, dijital reklam
kampanyası yürüttük.
Dünyanın her yerinde tutarlı, anlamlı ve çekici bir Türkiye imajı yaratmayı
hedefleyerek 30’dan fazla medeniyete ev sahipliği yapan, tarihi, coğrafyası ve
tüm kültür ve turizm değerleriyle rakiplerinden ayrılan ülkemizin tanıtımını global
çapta “Turkey:Home” konsepti ile gerçekleştirilmekteyiz.
b. Neler Yapacağız
AK Parti olarak ikinci atılım döneminde turizme ayırdığımız kaynakları daha
da artırarak, Türkiye Turizm Stratejisinde öngördüğümüz hedeflere ulaşacağız.
Önümüzdeki dönemde deniz, kum ve güneş turizminin yanı sıra sağlık
ve termal turizm, kış turizmi, golf turizmi, deniz turizmi, eko-turizm ve yayla
turizmi, kongre ve fuar turizmi gibi turizm türlerini öncelikli olarak ele alacak ve
geliştireceğiz.
Ülkemizin her yanına dağılmış durumda bulunan sağlık, termal, yayla, kış
ve dağ sporları, kültürel açıdan önemli yer ve yerleşmelerin tek tek ele alınması
yerine bunların birbirleriyle entegrasyonunu sağlayarak daha cazip ve daha
güçlü alternatif varış noktaları ve güzergâhlar oluşturacağız.
Turizm potansiyelini harekete geçirmek üzere kamu yatırımlarını varış
noktası yönetimi bazında bir planlamaya dayalı yapacağız. Turizm merkezlerinde
bürokrasiyi azaltacak ve sermaye akışını kolaylaştıracak yeni “Alan Yönetim”
modelleri geliştireceğiz.
Turizmin gelişimini sürdürülebilir çevre politikaları ile destekleyeceğiz.
Turizmin olumsuz etkilerinin en aza indirilmesi amacıyla kirlilik, plajların
erozyonu gibi konularda çalışmalar yürüteceğiz. Sürdürülebilir turizmi tanıtarak
eko-turizm, kırsal turizm ve agro-turizm konularında kamu, özel ve sivil toplum
kuruluşlarının bilinçlendirilmesini sağlayacağız. Yeşil Yıldız Belgesine sahip
konaklama tesislerinin sayısını artıracağız.
Turizmde rekabeti ucuz ürün yerine markalaşan turizm bölgeleri
oluşturarak sağlayacağız. Var olan turizm bölgelerinin sürdürülebilirlik perspektifi
içinde yeniden ele alarak kaliteli yaşanabilir çevreler oluşturacağız.

184

Turizm Gelişim Bölgeleri, Turizm Koridorları, Turizm Kentleri ve Ekoturizm
Bölgelerinin geliştirilmesi yaklaşımımızla dokuz turizm gelişim bölgesi, yedi
tematik koridor, on turizm kenti ve beş ekoturizm bölgesi öngörmekteyiz.
DOKAP Turizm Master Planı Uygulamalarımız çerçevesinde “Yeşil
Yolculuk” kavramı öne çıkaracak, Samsun’dan Artvin’e kadar sekiz ili
kapsayan alanda yeşil yol çalışmalarını sürdüreceğiz. Programla yayla turizmi
güzergâhında yeterli kapasitede konaklama merkezinin ve farklı turizm türleri için
bu noktaların, mevcut kırsal yol izlerinin iyileştirilmesiyle bağlanmasını içeren
projeleri hayata geçireceğiz.
Yine bu çerçevede alternatif turizm türlerinin ulusal ve bölgesel ölçekte
geliştirmeyi hedefliyoruz.
Ziyaretçi sayısının ve ziyaretçi başına yapılan harcamanın artırılması,
yüksek gelir gruplarının ülkemize çekilmesi ve yıl boyu talep yaratılması, iç ve dış
talebin bölgelere ve ürünlere dengeli dağılımının sağlanmasını hedefliyoruz.
Kış Turizmi Master Planı hazırlanarak, kış turizmine ilişkin yatırımların
bütüncül bir şekilde planlanması ve gerçekleştirilmesini sağlayacağız. Ayrıca,
kış turizmi açısından rekabet gücü yüksek olan Doğu Anadolu Bölgesi için Kış
Turizmi Strateji Belgesini hazırlayacağız.
Kıyılarda yat turizmi için alt bölgeler itibarıyla talep tahmini, gerekli yat
limanı sayısı ve kapasiteleri ile yer seçimi konularını içeren bir çalışma yapacağız.
Önümüzdeki dönemde Demre, Aydıncık ve İzmir Yeni Foça Yat Limanları ile İzmir
Turan Yat Limanını tamamlayacağız.
Dış tanıtımda, pazarlardaki ve müşteri profilindeki gelişmeleri sürekli
izleyerek değişen koşullara hızlı uyum sağlayacak tedbirler alacağız.
Ülkemizin tarihi, kültürel ve turizm değerlerinin tanıtımda yer alan tüm
unsurlarını ülkemiz imajının güçlendirilmesi bakımından bir bütün olarak ele
alınacağı küresel bir reklam kampanyası uygulayacağız.
Yeni veya talep artışı görülen pazarlarda tanıtıma yönelik dış yapılanma
oluşturacağız.
Turizm eğitimini, sektörün ihtiyaçlarına hizmet verecek yapıya
kavuşturacağız. Turizm alanında sektörel işgücü eğitim araştırmasını
tamamlayacağız.
Turizm alt ve üstyapı yatırımlarında kamu-özel işbirliğinden azami ölçüde
faydalanacağız.
Sağlıkta küresel marka haline gelen ülkemizin, sağlık turizmi alanında
dünyanın önde gelen ülkeler arasına girmesi için önümüzdeki dönemde
185

gerekli adımları atacağız. “Sağlık Turizminin Geliştirilmesi Öncelikli Dönüşüm
Programı”mızla Türkiye‘nin dünyada yükselen pazar konumunda olduğu medikal
turizm, termal sağlık turizmi ve ileri yaş-engelli turizmi alanlarındaki hizmet
kalitesini yükselterek rekabet gücümüzü artırmayı amaçlıyoruz. Bu çerçevede;
Termal sağlık turizminde 100 bin yatak kapasitesiyle, 600 bini tedavi amaçlı
olmak üzere 1,5 milyon yabancı turiste hizmet sunmayı hedeflemekteyiz. Bu
hizmet karşılığında 3 milyar dolar gelir elde etmeyi hedefliyoruz.
Medikal turizm alanında, 750 bin yabancı hasta tedavi edilecek böylece 5,6
milyar dolar gelir sağlanacaktır. Ülkemizin bu hizmetler sayesinde dünyanın ilk 5
destinasyonu içerisinde yer almasını hedefliyoruz.
İleri yaş turizminde ise hedefimiz 150 bin yabancı turiste hizmet vermek ve
yaklaşık 750 milyon dolar gelir sağlamaktır.
Sağlık Turizmi Koordinasyon Kurulu oluşturacak, sağlık turizminde hedef
ülke bazlı eylem planları hazırlayıp, uygulamaya koyacağız.
Bu alanda hizmet verecek tesis ve kurumlara yönelik akreditasyon
altyapımızı güçlendireceğiz.
Bu alanda teşvik sistemlerimizi sadeleştireceğiz ve etkin çalışmasını
sağlayacağız.
Bu hizmetlerle ilgili olarak fiyat farklılaştırmalarına ilişkin mevzuat
düzenlemesi yapacağız.
Yabancı dil başta olmak üzere sağlık personelinin donanımını artıracağız.
Tıp eğitiminde yabancı öğrenci kontenjanını artıracağız.
Yurtdışı tanıtım çalışmalarının kapsamını geliştirecek ve etkinleştireceğiz.
3.16. İnşaat, Teknik Müşavirlik ve Müteahhitlik
AK Parti olarak birinci atılım döneminde ekonomide sadece yeni alanlara
yatırım yapılmasının önünü açmadık aynı inşaat gibi zamanda güçlü olduğumuz
geleneksel sektörlerimizi daha da güçlendirecek politikalar oluşturduk.
İnşaat sektörüne bakışımız sağlam, güvenli ve estetik yapılan üretildiği,
güçlü bir sektörel alt yapı kazandırarak ülkemizi dünyaya ihracat yapabilecek
konuma getirmektir.
Bu yaklaşımla hem vatandaşlarımıza daha ucuz ve güvenli konutlar
sağlama hem de dev yatırımların yerli üretimle gerçekleştirilerek firmalarımızın
dünya ölçeğinde tecrübe kazanarak daha da güçlenmesi önceliğimiz olmaya
devam edecektir.
186

a. Neler Yaptık
Yapılarda kullanılan malzemelerin güvenli ve standartlara uygun olarak
üretilmesi ve uygulanmasını amaçlayan Yapı Malzemeleri Yönetmeliğini
uygulamaya koyduk.
Müteahhitlere yetki belgesi verilmesi sistemine geçtik. Ayrıca şantiye
şefliği ile ilgili sorumluluk ve yetki alanları belirleyerek, inşaat ve tesisat işlerinde
de yetki belgeli usta çalıştırılması zorunluluğunu getirdik.
4708 sayılı Yapı Denetimi Hakkında Kanun 2011 yılından itibaren 81 ilde
uygulanmaya başlamıştır. Bu konuda beşeri ve teknik altyapının geliştirilmesi
amacıyla ilgili kurum ve kişilere yönelik eğitimler verilmesini sağladık.
Yeni teknolojilerin kullanılması amacıyla binalara enerji kimlik belgesi
alma zorunluluğu getirdik. Binalarda enerji verimliliğinin artırılması ve yapı
stoğunda yenilenebilir enerji kaynaklarının kullanılabileceği sistemlerin ön plana
çıkarılmasını hedefledik.
İnşaat Sektör Komitesini kurduk. Farklı alan ve seviyelerde Ulusal Meslek
Standartları hazırladık ve bu standartların sektör tarafından kullanılabilir hale
getirilmesi için belgelendirme çalışmalarına başladık.
b. Neler Yapacağız
İkinci atılım döneminde de İç piyasada rekabet ortamının kalite ve yüksek
nitelikli talep üzerine kurulmasını sağlayacağız. İnşaat yatırımlarında talep
niteliğinin yükseltilmesi ve kalitenin ön planda tutulmasını, sektörün ihtiyaç
duyduğu dönüşümde kamunun itici güç olmasını öngörmekteyiz.
Yerli teknik müşavirlik firmalarının inşaat sektörünün tüm üretim
süreçlerinde ve kamu-özel işbirliği projeleri ile kentsel dönüşüm gibi alanlarda
daha etkin faaliyet göstermelerini temin edeceğiz. Bu şekilde bir yandan kalite
bilincinin yerleşmesine, diğer yandan yenilikçiliğin gelişmesine katkı sağlayacak,
sektörün rekabet gücünü artıracağız.
Teknik müşavirlik firmalarının yurtdışı faaliyetlerinin desteklenmesine
devam edeceğiz. Bu kapsamda, teknik müşavirlik firmalarının uluslararası
pazarlarda güçlenmesi ve konumlanmasına yönelik olarak yurt dışında ofis,
reklam, tanıtım, pazarlama faaliyetleri, fuar, seminer/konferanslara katılım,
yurt dışı eğitim faaliyetleri, pazar araştırması, heyet programları ve sözleşme
desteklerinden faydalanan firma sayısı ve toplam destek miktarını artıracağız.
Yurtdışı müteahhitlik hizmetlerinde kaliteyi artıran ve yapı malzemelerinin
ihracat potansiyelini yükselten faaliyetleri destekleyeceğiz. Yurt dışı müteahhitlik
hizmetleri sektörüne finansmana erişim konusunda ilave destekler sağlayacağız.
Bu kapsamda; yurt dışı müteahhitlik projelerinin finansmanı amacıyla muhatap
187

devletlerin garantisi altında ilgili ülkelerdeki kamu kuruluşlarına kullandırılacak
kredilerin yanı sıra özel sektördeki fırsatların değerlendirilmesini teminen yurt
dışında yerleşik bankalara kredi açılması uygulamasını yaygınlaştıracağız.
Yapı denetimi sisteminin, mevzuat değişiklikleri ve teknolojik gelişmelere
uyum esnekliğini artıracak iyileştirmeler yapacağız. Ayrıca, piyasa gözetim ve
denetim sistemlerini iyileştirecek, laboratuvar kapasitesini artıracağız.
İnşaat sektöründe işgücü niteliğini yükselteceğiz, iş sağlığı ve güvenliği
uygulamalarını geliştireceğiz. Bu kapsamda, inşaat sektöründe yetki belgeli ara
işgücü oranını yükseltecek, yetki belgeli yapı müteahhidi sayısını artıracağız.
Ayrıca, şantiye şeflerinin faaliyetlerinin etkin denetimi için bilişim altyapısı
geliştireceğiz.
Kullanıcı odaklı, güvenli, çevreyle barışık, enerji verimli ve mimari estetiğe
sahip yapıların üretimi için tasarım ve yapım standartları geliştireceğiz.
Yapılarla ilgili politika önerileri ve standart geliştirilmesi, yenilikçi ve
sürdürülebilir tasarım, yapım teknikleri ve malzeme-ekipmanların araştırılması
ve geliştirilmesi ve  kentsel dönüşüm de dahil olmak üzere inşaat sektörünün
üretim sürecine kanalize edilebilmesi doğrultusunda yönlendirici ve destekleyici
bir Yapı Araştırma Merkezi kurulmasına yönelik hukuki altyapıyı hazırlayacak,
organizasyonel yapı ve çalışma usullerini belirleyeceğiz.
Sürdürülebilir yapı ve yeşil binalar için belgelendirme altyapılarının
kurulmasını sağlayacak, bu alanda farkındalık ve bilinç düzeyini artırılmasına
yönelik için eğitim ve seminerler düzenleyeceğiz.

188

4
BÖLÜM

BİLİM, TEKNOLOJİ VE
YENİLİKÇİ ÜRETİM

Bugünün dünyasında ekonomik gelişmenin ana dinamiğini bilgi üretimi
ve bilginin katma değere dönüşümü oluşturmaktadır. Doğal kaynaklara
ve geleneksel üretim biçimlerine dayalı ekonomik yapıların sürdürülebilir
olmadığını görüyoruz. Geleceğin dünyasını, insana ve insanla var olan bilim ve
teknolojiye, bunların ticarileşmesine ortam hazırlayan, bilgi tabanlı bir ekonomi
inşa eden ülkeler kuracaktır.
AK Parti olarak, ülkemizin orta üst gelir grubu ülkeler arasından çıkarak,
yüksek gelir grubu ülkeler arasına girmesinin, bilim ve teknoloji ile yenilik
alanında yapacağımız atılımlarla mümkün olabileceğinin bilincindeyiz.
Kalkınma stratejimizin özünü; daha donanımlı, daha yenilikçi ve girişimci, bilgi
üreten ve bunu yüksek katma değere dönüştüren insanımız ve işletmelerimiz
oluşturmaktadır.
Önümüzdeki dönemde ülkemizin kalkınmasına daha fazla ivme sağlayacak
yüksek katma değerli alanlara odaklanacağız. İmalat sanayiinde yenilikçi ve
yüksek teknolojili sektörlere dayalı bir biçimde dönüşümü gerçekleştirmeyi,
girişimcilik kapasitemizi güçlendirmeyi, bilgi tabanlı ekonomiye dönüşüm için
nitelikli bir istihdam alt yapısı oluşturmayı öncelikli olarak görüyoruz.
Geçmiş dönemde ülkemizde bilim, teknoloji ve yenilik alanında sıçrama
yaptıracak Ar-Ge altyapılarının oluşmasına, nitelikli araştırmacı kaynağının
yetiştirilmesine büyük önem verdik ve bu alana harcadığımız kaynakları büyük
oranda artırdık. Küresel kriz ortamında bir çok ülke bu alanlara yeterli yatırım
yapamazken, AK Parti yönetimi, uzun vadeli bir perspektif içinde ülkemizin
geleceğine ve potansiyel büyümemize yatırım yapmayı sürdürmüştür.
Oluşturduğumuz bu altyapıyı, ikinci atılım döneminde, etkin bir şekilde
kullanarak, ülkemizde yenilikçi ve yüksek katma değerli üretimi artırmayı ve
kalkınma sürecimizi yeni bir evreye taşımayı hedefliyoruz.
Teknolojik gelişimde özel sektörü daha fazla destekleyerek, yeniliğe dayalı
bir ekosistem oluşturulmasına, araştırma sonuçlarının ticarileştirilmesine ve
markalaşmasına özel önem vereceğiz.
Bilgi ve iletişim teknolojilerinin (BİT) yaygın ve etkin kullanılmasını teşvik
ederek, bu alanda sektör oluşumunu destekleyecek, yerli BİT teknolojilerinin
üretiminde katma değerin artırılmasını ve üretimde BİT teknolojilerinin daha
fazla kullanılmasını sağlayacağız.
Yenilikçiliğe odaklanarak firma becerilerinin artmasını, KOBİ’lerin rekabet
güçlerinin artırılarak ekonomik büyümeye katkısının yükseltilmesini sağlayacağız.
Bilim ve teknoloji alanında gerçekleştirilen ilerlemelerin, bir taraftan
ekonomik kalkınmanın hızlanmasına ve beşeri sermayemizin güçlenmesine
yardımcı olacağına, diğer taraftan da bilgi toplumuna geçişte önemli bir kaldıraç
etkisi oluşturacağına inanıyoruz.
193

4.1. Bilim, Teknoloji ve Yenilik
AK Parti olarak, ülkemizin ekonomik ve sosyal olarak kalkınmasının
yenilikçi üretimden geçtiğine inanıyoruz. Birinci atılım dönemimizde, bilgiye
dayalı ve rekabetçi bir ekonomiye geçiş için kaynak altyapısını oluşturma gayreti
içinde olduk.
İkinci atılım dönemimizde de araştırma kapasitesinin, Ar-Ge ve yenilikçilik
bilincinin ve üniversite-sanayi işbirliğinin daha da geliştirilmesi, öncelikli
kalkınma hedeflerimiz arasında yer almaktadır.
Bilim, teknoloji ve yenilik, yeni Türkiye’nin ekonomisinde kritik bir
role sahip olacaktır. Bu alanlarda yapacağımız atılımların, ülkemize rekabet
üstünlüğü getireceğini ve sürdürülebilir sosyo-ekonomik gelişmeyi sağlayacağını
görmekteyiz.
Büyük ekonomiler arasına girme hedefimize ulaşmak için teknoloji üreterek
katma değeri yüksek ürünler ihraç eden bir konuma hızlı bir şekilde ulaşmayı
planlıyoruz. Bunun için bilgi üreten ve bilgiyi nitelikli bir biçimde kullanarak ticari
değere dönüştüren, etkin işleyen bir Ar-Ge ve yenilik ekosistemini oluşturacağız.
a. Neler Yaptık
AK Parti olarak, iktidarlarımız döneminde ülkemizde, dünyanın da dikkatini
çeken bir bilim, teknoloji ve yenilik atılımını başlattık.
Araştırma kapasitemizin, Ar-Ge ve yenilikçilik bilincinin ve üniversitesanayi işbirliğinin geliştirilmesini ülkemizin öncelikli kalkınma hedefleri arasına
aldık.
Milli gelirimizin hızlı bir şekilde yükseldiği bir dönemde, GSYH içindeki
Ar-Ge harcamalarımızın payını neredeyse iki kat artırarak, 2002-2013 döneminde
yüzde 0,53’ten yüzde 0,95’e yükselttik. 2023’de ise Ar-Ge harcamalarının milli
gelir içindeki payını yüzde üçe çıkarmayı hedefliyoruz.
Özel sektörümüzün toplam Ar-Ge harcamaları içindeki payı, 2002 yılında
yüzde 28 iken 2013 yılında yüzde 47’ye çıkmıştır. 2002 yılında 1,8 milyar TL
olan Ar-Ge harcamasını nominal olarak yaklaşık 8 kat artırarak 2013 yılında 14,8
milyar TL düzeyine çıkardık.
2002 yılında 28.964 olan tam zaman eşdeğer (TZE) Ar-Ge personeli
sayısını, 2013 yılında 112.969’a, aynı dönemde 5.918 olan özel sektörün (TZE) ArGe personeli sayısını ise 58.391’e ulaştırdık.
Kamu yatırım programları kapsamında, Ar-Ge ve yenilik alanına ayrılan
kaynakları, 2002 yılındaki 114 milyon TL düzeyinden 2015 yılında 1,86 milyar
TL’ye yükselttik.
194

2004 yılında Türkiye Araştırma Alanını (TARAL) oluşturduk, Ar-Ge ve
yenilik faaliyetlerine ayrılan kaynakları artırdık.
2008 yılında çıkarılan 5746 sayılı Araştırma ve Geliştirme Faaliyetlerinin
Desteklenmesi Hakkında Kanun ile özel sektör Ar-Ge merkezlerine geniş kapsamlı
teşvikler sağladık.
Toplam maliyeti 2015 fiyatlarıyla 4,1 milyar TL, toplam harcaması
ise 3,1 milyar TL olan 174 tematik ve ileri araştırma merkezleri ile 94 adet
merkezi araştırma laboratuvarını destekledik. Tematik ve ileri araştırma
merkezlerinden 113’ünün, merkezi araştırma laboratuvarlarından ise 45 tanesinin
tamamlanmasını sağladık. Böylece öncelikli alanlarda kapasite geliştirilmesini ve
küresel ölçekte araştırma altyapıları kurulmasını temin ettik.
2014 yılında yasalaşan Araştırma Altyapılarının Desteklenmesine Dair
Kanunla, üniversiteler ve özel sektör arasındaki işbirliğinin geliştirilmesine
yönelik önemli bir adım daha atarak, kurduğumuz araştırma altyapılarının
performans esasına dayalı olarak çalışmasını ve yönetilmesini, araştırma
sonuçlarının ticarileşmesini, nitelikli araştırmacıların bu merkezlerde daha esnek
bir biçimde istihdamını öngördük. Akredite edilecek bu merkezlerin güdümlü
projelerle daha fazla desteklenerek, yenilikçi buluşların hızlandırılmasını
amaçladık.
Fikri mülkiyet sisteminin hukuki ve kurumsal yapısını büyük ölçüde
tamamladık. Fikri mülkiyet sisteminde cezai ve hukuki yaptırımların etkin
uygulanmasını sağlamak amacıyla gerekli tedbirleri aldık.
2002-2014 döneminde 36.429 olan marka başvuruları 111.544’e, tasarım
başvuruları 20.302’den 42.844’e, faydalı model başvuruları 932’den 3.568’e ve
patent başvuruları 1.874’ten 12.375’e ulaşmıştır.
Yerli patent başvurularının toplam patent başvuruları içerisindeki oranı,
2002 yılındaki yüzde 22 düzeyinden 2014 yılında yüzde 39,3’e ulaşmıştır.
Fikri mülkiyet sisteminden daha çok kullanıcının yararlanmasını sağlamak
amacıyla yurtdışı piyasalarda, pazarlama ve tanıtım desteğine kadar geniş bir
yelpazede destekleme araçlarını uygulamaktayız.
Fikri mülkiyet haklarına yönelik stratejilerin oluşturulması, kurumlar arası
koordinasyon ve işbirliğinin geliştirilmesiyle etkin uygulamanın sağlanması
amacıyla Fikri ve Sınaî Mülkiyet Hakları Koordinasyon Kurulu oluşturduk.
Ulusal Fikri Haklar Stratejisi ve Eylem Planını hazırladık.
Tasarım stratejilerinin ve politikalarının belirlenmesine, katma değeri
yüksek tasarımlar yaratılmasına, Türk tasarımlarının uluslararası alanda rekabet

195

gücünün artırılmasına yönelik çalışmalar yapmak üzere, Türk Tasarım Danışma
Konseyini kurduk.
Tasarım Strateji Belgesi ve Eylem Planını (2014-2016) uygulamaya koyduk.
b. Neler Yapacağız
Önümüzdeki dönemde Ar-Ge ve yenilik faaliyetlerinin artırılmasına yönelik
destek sağlayan kurumlar arasında koordinasyonu güçlendirecek ve desteklerin
etkinliğini artıracağız.
6550 sayılı Araştırma Altyapılarının Desteklenmesine Dair Kanunun ikincil
mevzuat çalışmalarını tamamlayacağız ve hayata geçireceğiz. Bu Kanunun
hayata geçmesiyle araştırma altyapılarımızın özel sektörle çok daha yakın bir
şekilde çalışması sonucunda araştırmaların ticarileşmesine önemli bir destek
sunacağız.
Dışa bağımlılığın yüksek olduğu sektörlerde, yerli ürün ve teknolojiler
geliştirilmesine yönelik araştırma programlarını destekleyerek etkinleştireceğiz.
Ar-Ge faaliyetlerinin ürün ve hizmete dönüşmesini desteklemek amacıyla
üniversite, sanayi ve kamu kurumları arasındaki işbirliklerini güçlendireceğiz;
doktora mezunu olanlar başta olmak üzere, araştırmacı insan gücünü nicelik
ve nitelik olarak iyileştirilecek ve özel sektörde daha fazla araştırmacı istihdam
edilmesini sağlayacağız. Ayrıca temel ve sosyal bilimlerde araştırmacıların
yetiştirilmesi ve bu alanda yapılan araştırma faaliyetlerinin nitelik ve nicelik
olarak artırılmasını teşvik edeceğiz.
Ar-Ge ve tasarım faaliyetlerine destek ve katkılarımızı artıracağız. Tasarım
merkezlerini, Ar-Ge merkezleri gibi destekleyecek, Ar-Ge ve tasarım personelinin
daha esnek çalışmasına olanak sağlayacağız. Ayrıca, KOBİ’lerin siparişe dayalı
Ar-Ge ve tasarım faaliyetlerini destekleyeceğiz.
Bilim merkezlerinin sayısını artıracağız.
Bilim Merkezleri’nde sergilenen bilimsel materyallerin yerli imkanlarla
üretimi için çalışma başlattık, TÜBİTAK’ta bununla ilgili çağrıya çıktık.
İlk defa iktidarımız döneminde bilim diplomasisi faaliyetlerini başlattık.
Önümüzdeki dönemde yurtdışında yer alan bilimde öncü 10 ayrı merkeze Bilim
Müşaviri ve Ataşesi ataması yapacağız.
Sınai mülkiyet ve yönetimi ile ilgili konularda yayın yapacak “Teknoloji
Transfer Platformu”nu kuracağız. Böylece lisanslanmak veya devredilmek
istenen, ihtiyaç veya ilgi duyulan konular ve teknolojiler ile ilgili bilgileri ortak
kullanıma açmış olacağız.

196

Yargı, gümrük ve kolluk hizmetleri başta olmak üzere, kamuda fikri hakların
korunması ve denetlenmesiyle ilgili birimlerde yeterli beşeri ve kurumsal
kapasite oluşturacağız.
İşletmelerin fikri haklar sisteminden ve desteklerinden daha etkin
yararlanmalarını sağlamak üzere, teknoloji transfer ve yenilik merkezlerinde
hizmet kapasitesini geliştireceğiz.
Patent Borsasını kuracağız.
Fikri haklar sistemi konusunda kamuoyunun her düzeyde
bilgilendirilmesine yönelik tanıtım ve eğitim faaliyetleriyle toplumsal bilincin
artırılmasını sağlayacağız.
Fikri haklara konu ürün ve eserlerin ülke ekonomisine katkısının
tespiti, izlenmesi ve değerlendirilmesini sağlayacak, bilgi ve veri altyapısını
güçlendireceğiz.
Ülkemizde genetik kaynaklar ile geleneksel bilgi ve geleneksel kültürel ve
folklorik ifadelerin korunmasına yönelik bir yol haritası oluşturacağız.
“Öncelikli Teknoloji Alanlarında Ticarileştirme Öncelikli Dönüşüm
Programımız” ile temel hedeflerimiz, teknolojik ürün ve marka sayısını artırmak,
araştırma ve yenilik merkezlerini güçlendirmek, nitelikli insan sayısını artırmak ve
yenilikçi girişimciliği geliştirmektir. Bu kapsamda;
Öncelikli sektörlerde teknolojik ürün yatırımlarını ve prototip geliştirme
süreçlerini destekleyeceğiz.
Enerji, sağlık, havacılık, uzay, otomotiv, raylı sistemler, bilişim ve savunma
sektörleri gibi öncelikli sektörlerde teknolojik ürün yatırımlarını ve kümelenme
çalışmalarını destekleyeceğiz.
Sanal ve gerçek ortamlarda Kamu-Üniversite-Sanayi işbirliği platformları
oluşturacağız.
Ülkemizdeki akredite test altyapısını geliştireceğiz.
Araştırma merkezlerini özel sektörün kullanımına daha fazla açacağız.
Yenilikçi girişimcilerin ticarileştirme projelerine yönelik destek
sağlayabilecek kredi garanti mekanizması oluşturacağız.
KOBİ’ler başta olmak üzere girişimciler ve yatırımcılar arasındaki ağlar ile
mentörlük hizmetleri gibi mekanizmaları merkezi ve yerel düzeyde geliştireceğiz.
Girişimcileri desteklemek için finansman eksiğinin en çok hissedildiği
erken aşamaya yönelik bir fon kuracağız.
197

Küçük ve Orta Ölçekli İşletmelerin TSE ve patent belgelerinin
maliyetlerinin devlet tarafından karşılanmasını sağlayacağız.
Ar-Ge alanında girişimcileri desteklemek için finansman eksiğinin en çok
hissedildiği erken aşamaya yönelik bir fon kuracağız.
Öncelikli sektörlerde yenilikçi girişimciliği desteklemek amacıyla kuluçka
merkezleri ve hızlandırıcılar kuracağız.
Fikri ve sınai haklar konusunda ticarileştirmeyi destekleyecek düzenlemeler
yapacağız.
Bu programımızın yanı sıra “Kamu Alımları Yoluyla Teknoloji Geliştirme
ve Yerli Üretim Öncelikli Dönüşüm Programımız”la kamu alımlarının kaldıraç
gücünü kullanarak yerli teknoloji ve üretimi geliştirmeyi amaçlamaktayız.
Her yıl 100 milyar TL’yi aşan kamu alımlarımızı, Ar-Ge ve yenilik
faaliyetlerine katkı sağlayacak; yeniliği, yerlileştirmeyi, teknoloji transferini ve
yenilikçi girişimciliği teşvik edecek etkili bir politika aracına dönüştüreceğiz. Bu
kapsamda;
Kamu alımlarında orta-yüksek ve yüksek teknoloji sektörlerindeki yerli
firmaların payını artıracağız. Uluslararası doğrudan yatırımları daha fazla
cezbedeceğiz. Ar-Ge harcamalarının artırılmasını sağlayacağız.
Kamu kurum ve kuruluşlarında farkındalığı ve kapasiteyi artıracağız.
Uluslararası yükümlülüklerimizi de dikkate alarak yüksek teknolojili
ürünlerde kamu alım garantili tedarik modelinin uygulanabilmesi için Kamu İhale
Kanunu ve ilgili diğer mevzuatta gerekli düzenlemeleri yapacağız.
Yüksek teknolojili ürünlerde kamu alım garantisine dayalı üretim
yapılabilmesi için ürün bazlı yerli tedarik modelleri geliştirecek ve uygulayacağız.
Uygulamanın etkinliği için koordinasyon ve izleme mekanizmaları
kuracağız.
Türkiye’nin bilim ve teknolojiye dayalı yeni ekonomik yapısı, dış dünya
ile ilişkileri de farklı bir düzleme taşıyacaktır. Temel amacımız tarihte olduğu
gibi ülkemizi geniş coğrafyaların nitelikli beyinleri için bir cazibe merkezine
dönüştürmek, dünyadaki konumumuzu üst noktalara taşıma mücadelesinde
beyin göçünü engellerken, başlattığımız tersine beyin göçünü hızlandırmaktır.
Bu çerçevede hazırladığımız “Nitelikli İnsan Gücü İçin Çekim Merkezi
Öncelik Dönüşüm Programımız”la, başta yurtdışındaki vatandaşlarımız olmak
üzere yerli ve yabancı nitelikli insan gücü için ülkemizi cazibe merkezi haline
getireceğiz. Program kapsamında;
198

İş piyasasında, üniversitelerde ve kamu ve özel Ar-Ge merkezlerinde
yurtdışından nitelikli insan gücüne ihtiyaç duyulan alanları belirleyeceğiz.
İş, yatırım, çalışma, eğitim ve kültür ortamının yurtdışında tanıtımına
yönelik faaliyetleri artıracak, yurtdışında bilim ve teknoloji müşavirleri
görevlendireceğiz.
AB Çerçeve Programlarına katılımın artırılmasına yönelik çalışmaları
artıracak ve Türkiye’nin ekonomik, tarihi, kültürel bağlarının güçlü olduğu
ülkelerle AB Çerçeve Programlarına benzer programlar geliştireceğiz.
Öncelikli teknoloji alanlarında, araştırma merkezleri ve yükseköğretim
kurumlarının yurtdışındaki muadilleriyle işbirliklerini geliştireceğiz.
Yurtdışındaki lisansüstü eğitimli vatandaşlarımızın ülkemizle ilişkilerinin
canlı tutulması için bir iletişim ağı oluşturacak, yurtdışındaki Türk araştırmacılar
için bir veri tabanı ve kataloğu oluşturacağız.
Ülkemize yatırım yapacaklara yönelik tanıtımları yaygınlaştıracağız ve
Ar-Ge altyapısı alanında yeni firma oluşumları ve girişimcilik faaliyetlerini
destekleyeceğiz.
Üniversitelerde yabancı öğrenci sayısının artırılmasına yönelik yatırımları
teşvik ederek, yabancı öğrenci sayısını artıracağız.
Nitelikli insan gücü için çalışma izni sürecini hızlandıracak, bu amaçla özel
bir Turkuaz Kart Sistemi geliştireceğiz.
Nitelikli yabancı uyruklu çalışanların ve ailelerinin ikamet iznine ve
çalışmalarına ilişkin süreçleri kolaylaştıracak ve iyileştireceğiz.
Araştırma projelerinde sözleşmeli yabancı uzman çalıştırılmasını
kolaylaştıracağız.
Bilim ve araştırma insanlarının ülkemize araştırma, ders verme ve
konferans amaçlı ziyaret mekanizmalarını çeşitlendireceğiz.
Yurtdışındaki üniversite öğrencileri ile bilim, sanat ve kültür alanlarında
öne çıkan yüksek nitelikli insan gücü için değişim, hareketlilik veya staj
programları geliştireceğiz.
Yurtdışında lisansüstü eğitim yapmış olan vatandaşlarımızın Türkiye’ye
dönmelerini sağlamaya yönelik Ar-Ge desteklerini yaygınlaştıracağız.
Tüm bu eylemleri, yurtiçinde insanımızın istihdamını ikame etmeyen,
aksine istihdam imkânlarını genişleten bir anlayış içinde hayata geçireceğiz.

199

4.2. Sanayi Politikaları
AK Parti olarak, sanayide dışa dönük bir yapı içinde, Ar-Ge, yenilik ve
nitelikli işgücüne dayalı yüksek katma değerli mal üreten şirketlere sahip, orta ve
yüksek teknolojili ürünlerde Avrasya’nın üretim merkezi haline gelmiş bir ülke
olma vizyonuyla hareket etmekteyiz.
Küresel kriz, sanayisi güçlü olan ülkelerin dayanıklılığını bir kez daha ortaya
koymuştur. Sanayi başta olmak üzere, üretken alanlara yatırım yapan ülkeler, zor
dönemlerde gerekli esneklikleri gösterebilmekte, yeni üretim biçimleriyle krizleri
aşabilmektedir. Sanayinin geliştiği ülkeler aynı zamanda işgücü donanımının ve
iş yapma disiplininin yüksek olduğu ülkelerdir. AK Parti, sanayisi yükselen bir
ülke olarak, gelecekte de güçlü bir sanayi ve üretim kültürünün destekleyicisi
olacaktır.
Ülkemizin uluslararası rekabet gücünü ve dünya ihracatından aldığı payı
artırmak için imalat sanayiinde dönüşüm gerçekleştirmeye yönelik adımlar
atması gerektiğinin bilinciyle, yüksek teknolojili sektörlere yoğunlaşmaya önem
vermekteyiz.
Partimiz, yenilikçiliği, firma becerilerini, sektörler arası entegrasyonu ve dış
pazar çeşitliliğini imalat sanayiinde dönüşümün ana odakları olarak görmektedir.
Bu kapsamda, imalat sanayiimizi; daha yüksek katma değer üreten, yüksek
teknolojiyi kullanabilen, geleceğin ticaret dünyasının taleplerine cevap verebilen,
sürdürülebilir küresel rekabet gücü kazanmış bir yapıya doğru dönüştürmeyi
öngörmekteyiz.
a. Neler Yaptık
İktidarlarımız döneminde sağlıklı bir kalkınma altyapısı tesis edebilmek
için makroekonomik istikrarla birlikte imalat sanayiinin gelişmesi için politika
geliştirmeye ve yatırım yapmaya özel önem verdik.
Türkiye Sanayi Stratejisi Belgesini (2011-2014) hazırlayıp uyguladık.
2015-2018 dönemini kapsayacak yeni Stratejisi Belgesi ve Eylem Planını
hazırlamaktayız.
2002-2014 döneminde imalat sanayii katma değerinin yıllık ortalama yüzde
5,5 oranında büyümesini sağladık. Aynı dönemde imalat sanayii ihracatını 33,7
milyar dolardan 147,1 milyar dolara çıkardık.
İhracatta ülke çeşitlenmesini artırdık. İmalat sanayii ihracatında AB
ülkelerinin payı azalırken; Orta Doğu, Afrika, BDT ve diğer Asya ülkelerinin
payları artmıştır.
2002-2014 döneminde orta teknoloji sektörlerinin ihracat içindeki payını
yüzde 47,1’den yüzde 59,9’a çıkardık.
200

2013 yılı itibarıyla, demir-çelik sektörümüz, 17,3 milyon ton ihracat ile
AB’de 2., dünyada 8. sırada yer almıştır.
2013 yılı itibarıyla; hazır giyim sektörümüz, 15,4 milyar dolar ihracat ile
AB’de 3., dünyada 6. sırada, tekstil sektörümüz 12,1 milyar dolar ihracat ile AB’de
3., dünyada 6. sıradadır. 2014 yılı itibarıyla, otomotiv sektörümüz 1 milyon 170
bin üretim ile AB’de 6., dünyada 17. sıradadır.
Türkiye’nin dünya motorlu araç üretimindeki payını, 2002 yılındaki yüzde
0,57’den 2014 yılındaki yüzde 1,17 seviyesine yükselttik. Otomotiv sanayiimiz,
2014 yılı itibarıyla Avrupa Birliğinde, hafif ticari araç üretiminde ikinci, otobüs
üretiminde birinci sırada yer almaktadır.
Makine imalat sanayiini 2002 yılındaki 2,1 milyar dolar ihracat ile dünyada
34’ncü sıradan, 2014 yılında 13,6 milyar dolar ihracat ile dünyada 26’ncı sıraya
yükselttik.
Beyaz eşya sanayiini, 2014 yılı itibarıyla 4,1 milyar dolar ihracat ile AB’de
4., dünyada 6. sıraya ulaştırdık.
Çimento sektörünü, 2014 yılı itibarıyla 71,2 milyon ton üretimle AB’de 1.,
dünyada 4. sıraya yerleştirdik.
Otomotiv sanayiinde, üretim ve pazarlama alanlarında küresel
entegrasyonu büyük oranda tamamladık.
Türkiye ilaç endüstrisinin faaliyetlerini ve gelecek dönem yatırımlarını
etkileyecek önemli altyapı değişiklikleri gerçekleştirdik. Yeni teşvik sistemi
oluşturduk, ilaç alanında öncelikli yatırım alanları belirledik ve Ar-Ge desteklerini
çeşitlendirdik.
2003 yılında 331 milyon dolar olan savunma ve havacılık ihracatımızı 2014,
yılı itibarıyla yıllık 1,6 milyar dolara ulaştırdık.
Savunma sanayiinde iktidara geldiğimizde yüzde 24 civarında olan
yerlilik oranını yüzde 55’lerin üzerine çıkardık. Bir yandan savunma alanında
daha güvenli bir altyapı oluştururken, diğer yandan ekonomimizin geneli için
de savunma sanayiini önemli bir aşamaya taşıdık. Askeri amaçların yanı sıra,
savunma sanayiine yerli sanayimizin üretim ve Ar-Ge altyapısını geliştirmek için
bir fırsat alanı olarak baktık.
Savunma sanayii şirketlerimiz; yurtdışına zırhlı araçlar, karakol gemileri,
hava savunma sistemleri, roketler, simülatörler, askeri haberleşme ve komuta
kontrol sistemleri ihraç etmekte ve uluslararası pazarlara girerek ihracat
yapmaktadır.

201

Savunma sanayii alanında ürettiğimiz kirpi araçlarıyla, askeri
personelimizin tam teçhizatlı olarak güvenle intikalini sağlıyoruz.
Göktürk-2, Milli Seyir Füzesi, Nüfuz Edici Bombalar (NEB) gibi yüksek
teknoloji gerektiren ürünler imal etmekteyiz.
Yüzde 65’i milli imkanlarla ürettiğimiz MİLGEM Korveti, Türk gemi inşa
sanayinin gelişmesinde ve tüm su üstü gemilerinde milli tasarım ve inşa
kabiliyetine ulaşılmasında mihenk taşı olma rolünü üstlenmiştir.
Türk tersaneleri tarafından üretilmesini sağladığımız Sahil Güvenlik Arama
Kurtarma Gemileri ile denizlerdeki varlığımızı güçlendirdik.
b. Neler Yapacağız
Önümüzdeki dönemde de büyük çaplı ve yatırım niteliğindeki kamu
alımlarında, alıcı kurumların yerli sanayiyi geliştirecek yönde kamu alım sürecini
yönetme kapasitesini geliştireceğiz. Bu kapasitenin ve iyi uygulamaların
yaygınlaştırılmasına odaklanacağız.
Bu çerçevede Kentsel Dönüşüm Programımızı, kentleşme ile ilişkili
alanlarda (sıfır emisyonlu bina, sinyalizasyon, konsept araç gibi) imalat sanayiini
yeniliğe yönlendirme ve küresel pazarlarda rekabet gücü sağlama perspektifiyle
yöneteceğiz.
Kamunun raylı ulaşım sistem ihtiyaçlarının yurtiçinden karşılanma oranını
artıracağız.
Küresel rekabet gücümüzün artırılabilmesi için sektörel ve sektörler arası
entegrasyonu güçlendirileceğiz. Bu kapsamda;
Tekstil, deri, mobilya sektörlerinin tarım sektörü ile,
Makine, tıbbi cihaz ve elektronik sektörlerinin hizmetler sektörü ile,
Makine, tıbbi cihaz, otomotiv sektörlerinin elektronik sektörü ile
aralarındaki entegrasyonu güçlendireceğiz.
Sanayi girdilerinin ülke içinden karşılanma oranının artırılmasını teminen,
yüksek yatırım gerektiren ara malı ve sanayi hammaddelerinin üretimine
öncelik vereceğiz. Bu kapsamda, bu tesisler için nitelikli ve büyük çaplı mekân
hazırlıkları yapacak, yerli ve yabancı yatırımların özendirilmesi amacıyla
mekanizmalar oluşturacak ve bu yatırımların kamu desteklerinden öncelikli
olarak yararlanmasını sağlayacağız.
Yatırım mallarının ve ara malların vadeli ithalatında KKDF oranını yüzde
6’dan yüzde sıfıra indirerek sanayicinin girdi maliyetini azaltıyoruz.
202

Yüksek teknolojili yatırımlara daha fazla destek vereceğiz. İleri teknoloji
sınıfında yer alan yatırımları, öncelikli yatırımlar kapsamına aldık ve 5. bölge
desteklerinden yararlandıracağız.
Ar-Ge’ye dayalı sanayi yatırımlarına yönelik projeler için finansman
sağlayacağız. TÜBİTAK tarafından başta enerji, ulaştırma ve sağlık sektörleri
olmak üzere imalat sanayinde özel sektör tarafından hayat geçirilecek projeleri
Türkiye Kalkınma Bankası aracılığıyla destekleyecek, yüzde 50’ye kadar uygun
koşullu finansman sağlayacağız.
Ayrıca, Kalkınma Bankamızı ekonomimizin ihtiyaç duyduğu nitelikli
projeleri daha fazla destekleyecek bir anlayış içinde yeniden yapılandıracağız.
Global klinik araştırma yatırımlarından Türkiye’nin aldığı payın ve
yürütülen klinik araştırma sayısının yıl bazında yüzde 25 oranında artırılmasını
sağlayacağız.
Sağlıkta ulaştığımız kalitenin finansal olarak sürdürülebilmesi ile ilaç
ve tıbbi cihaz alanında yerli üretimin artırılması temel amaçlarımızdandır. Bu
çerçevede, önemli bir reform alanımız “Sağlık Endüstrilerinde Yapısal Dönüşüm
Programı”dır.
Program kapsamında; ilaç ve tıbbi cihazda yüksek katma değerli ürün
üretebilen, küresel pazarlara ürün ve hizmet sunabilen ve yurtiçi ilaç ve tıbbi
cihaz ihtiyacının daha büyük bir kısmını karşılayabilen bir üretim yapısına
geçeceğiz.
Programımızın hedefi yurtiçi ilaç ihtiyacının değer olarak yüzde 60’nı
yurtiçi üretimle karşılamaktır. Uzun vadede ise araştırma altyapısını geliştirmek
ve yeni ürünlerin keşfi yoluyla küresel değer zincirlerinde etkinliğimizi artırmayı
hedeflemekteyiz.
Program kapsamında; Sağlık Endüstrileri Yönlendirme Komitesi
oluşturacak, yerli Ar-Ge ve üretimi destekleyecek şekilde “Türkiye Sağlık
Enstitüleri Başkanlığı”nı kuracağız.
İlaç ve tıbbi cihaz alımlarında yerli üretimi özendirici ve geliştirici tedbirler
alacağız.
Geri ödeme ve fiyatlandırma politikaları ile ruhsat süreçlerinde yerli üretim
ilaç ve tıbbi cihazlara öncelik vereceğiz.
Biyoteknolojik ilaç, biyomalzemeler, biyomedikal ekipman alanlarında
araştırma altyapılarımızı geliştireceğiz.
Plazma ürünleri ve aşıların yurtiçi üretimini gerçekleştireceğiz.

203

Sağlık endüstrisi alanında üretim yapacak KOBİ’lere yönelik finansal destek
mekanizmaları geliştireceğiz.
Buralarda üniversite-sanayi işbirliğini artıracak ve şirket kümelenmelerini
özendireceğiz.
Ülkemizin ihtiyacına göre planlanarak gerçekleştirilen Ar-Ge faaliyetleri
sonucunda üretilen ürünleri, fiyat ve geri ödeme uygulamaları açısından
destekleyeceğiz.
Otomotiv sektöründe, tedarik zincirini kapsayan, tasarım, Ar-Ge, üretim
ve satış-pazarlama süreçleri bütününün yurtiçinde geliştirilmesi, katma değerin
artırılması, çevreye duyarlı yeni teknolojilerin geliştirilmesini sağlayacağız.
Otomotiv sektöründe, küresel pazarların ihtiyaçlarına yönelik özgün
tasarım araçlarla markalaşmayı teşvik edecek ve bu kapsamda yerli marka
otomobil üretimi çalışmalarını hızlandıracağız.
Elektronik sektöründe çift amaçlı teknolojilerin (savunma/sivil) uygulama
imkânlarını dikkate alacak; sektörün ulaştırma, otomotiv, makine başta olmak
üzere diğer sektörlerle entegrasyonunu artıracağız.
Elektronik haberleşme alanında yeni nesil telsiz teknolojisine geçiş
sürecinde baz istasyonu ve kontrol birimleri ürünlerinin geliştirilmesi ve
üretimine önem vereceğiz.
Bilgi ve iletişim teknolojileri destekli yenilikçi çözümlerin yaygınlaşmasında
elektronik sektörünün üretici olarak yer almasını destekleyeceğiz.
Elektronik sektöründe rekabet öncesi Ar-Ge’yi teşvik edecek, laboratuvar
kapasitesi ile aydınlatma ve görüntü teknolojileri konusunda araştırma altyapısını
geliştireceğiz.
Yerli cep telefonu üretilmesini sağlayacağız. Bu kapsamda, TÜBİTAK akıllı
telefon ve bileşenleri üretecek kuruluşlara destek için çağrıya çıkmış ve 8 şirket
bu konuda çalışmalara başlamıştır.
Ana metal sanayiinde sürdürülebilir ve güvenli girdi tedarikini
sağlayacağız. Bu kapsamda demir-çelik sektörü üretiminde ithalatla karşılanan
paslanmaz çelik, vasıflı çelik, yapısal çelik ve dikişsiz boru gibi yüksek katma
değerli ürünlerin ağırlıklarını artırarak ürün çeşitliliğinin sağlanmasını temin
edeceğiz.
Savunma sanayiinde, yerli Ar-Ge ve üretimi desteklemeye devam
edeceğiz. Bir taraftan savunma sanayiinde ülkemizin yeterliliğini artırırken, diğer
taraftan savunma sanayiini diğer sanayi alanları ile entegre edeceğiz. Ayrıca,
emek yoğun geleneksel sektörlerimizin katma değerini artıracak yapılanmalarını
destekleyeceğiz.
204

Savunma sanayiinde, denizlerde MİLGEM’in yanı sıra, yeni tip karakol
botu, hızlı müdahale botu, amfibi gemi, arama kurtarma gemisi, süratli amfibi
gemi, Perry sınıfı fırkateyn modernizasyonu projelerini hayata geçirmekteyiz.
Özgün temel eğitim uçağımız HÜRKUŞ-A, Türk mühendisleri tarafından
tasarlanmıştır. 2019 yılına kadar 15 uçak yapacağız. Ayrıca Anka, Atak Helikopter,
hedef uçak sistemleri, taktik insansız hava araçları, mini insansız hava araçları,
C-130 ve F-16 uçaklarının modernizasyonu ile farklı roket ve hava sistemleri
projelerimiz sürmektedir.
Türkiye’nin artık gündüz-gece ve her türlü hava koşulunda uzaydan
görüntü alınabilmesini sağlayan uydu sistemi (göktürk-3) projesini hayata
geçiriyoruz.
Milli tanksavar, milli füze, milli torpido, milli tankımız ALTAY, yeni tip
denizaltı, çıkarma gemisi, hastane gemisi, uçak ve helikopter projelerimiz
sürmektedir.
Savunma sanayiindeki bu projelerimizin gerçekleşmesiyle sadece milli
ihtiyaçlarımızı temin etmekle kalmayacak, savunma sanayii ihracatında da
küresel düzeyde önemli bir aktör haline geleceğiz.
4.3. Girişimcilik ve KOBİ’ler
Güçlü girişimciler, güçlü firmaları; güçlü firmalar da güçlü bir ekonomik
yapıyı beraberinde getirmektedir. Partimizin büyüme stratejisi girişimciliği
ve özel sektör öncülüğünde dinamik bir yapıyı esas almaktadır. Kamunun
oluşturduğu uygun ortamda girişimcilik kültürünün güçlenmesi ve girişimci
dostu bir ekosistemin oluşması temel politikamızdır.
Teşebbüs hürriyetinin ve serbest girişimcinin yanında olan AK Parti,
girişimcisi güçlü toplumların rekabet gücünün, teknolojiye dayalı, katma değeri
yüksek mal ve hizmet üreteceğinin ve ihraç edeceğinin bilincindedir. Güçlü
bir girişimci yapısına sahip olmamızın, yüksek gelirli ülkeler arasında girme
hedefimize önemli bir katkı sağlayacağını düşünmekteyiz.
KOBİ’lerimizin rekabet güçlerini artırarak ekonomik büyümeye daha fazla
katkı vermesi temel amaçlarımızdan biridir. AK Parti olarak, hızlı büyüyen veya
büyüme potansiyeline sahip girişimler ile yenilikçi KOBİ’leri desteklemeyi,
istikrarlı ekonomik büyümenin ve sosyal gelişmenin önemli bir gereği olarak
görmekteyiz.
a. Neler Yaptık
Birinci atılım döneminde AK Parti olarak, girişimciliği ve KOBİ’leri
geliştirmek için önemli adımlar attık. İlk defa KOBİ Stratejisi ve Eylem Planını
hazırlayarak yürürlüğe koyduk. KOBİ’lerle ilgili düzenlemeler yaparak KOBİ
205

tanımından KOBİ destek sistemlerine kadar önemli yenilikleri hayata geçirdik.
Yatırımcılar için uygun yatırım yerinin ve kümelenmenin önemine binaen
bugüne kadar altyapısı tamamlanan 157 OSB projesinin 87 tanesini tamamladık.
Bu alanlarda uygun yatırım ortamı sağlarken, çevresel açıdan da tedbirler aldık.
Son 13 yılda tamamlanan 87 OSB’de bugün itibarıyla 685 bin kişi istihdam
edilmektedir.
2002 yılına kadar 70 OSB’ye 1,7 milyar TL kredi desteği verilmişken, son 13
yılda 87 OSB’ye 1,5 milyar TL kredi kullandırdık. OSB’lerde 1,5 milyon istihdam
sağladık.
2011’den 2015’e kadar 2.101 boş parseli, OSB’lerdeki yatırımcıya bedelsiz
olarak tahsis ettik. OSB’lerdeki parsellerin yatırımcıya bedelsiz tahsisi ile ilgili
süreyi 2017 yılına kadar uzattık.
İş piyasasının ihtiyaç duyduğu nitelikli eleman yetiştirilmesi amacıyla MEB
ile BSTB arasında yapılan protokol çerçevesinde OSB’lerde 18 adet Meslek Lisesi
açtık.
Teknoloji geliştirme bölgesi (TGB) sayısını 22’den 61’e çıkardık. TGB’lerde
faaliyet gösteren işletme sayısı da 604’den 2.947’ye yükselmiştir. Bu işletmeler
30 bin kişiye istihdam sağlamakta ve 1,7 milyar dolarlık ihracat yapmaktadır.
Hizmet ve ticaret sektörlerindeki KOBİ’lerin de KOSGEB desteklerinden
yararlanmasının önünü açtık. Böylece KOSGEB’in hedef kitlesini 8 kat artırmış
olduk.
2002 yılında 4 bin olan KOSGEB veri tabanına kayıtlı işletme sayısı bugün
805 bini aştı.
Ülkemizde girişimcilik eğitimlerinden yararlananların sayısını, 6 binden
son beş yıl içinde 255 bine çıkardık.
KOSGEB kanalıyla 1991-2003 döneminde KOBİ’lere 14,5 milyon TL destek
sağlanmışken, 2003 yılından bugüne kadar, yaklaşık 200 kat artışla yaklaşık 2,9
milyar TL destek sağladık.
Esnaf ve sanatkârlarımıza Halk Bankası aracılığıyla önemli miktarlara
ulaşan uygun koşullu krediler kullandırdık. Söz konusu uygulamamız kapsamında
2002 yılında esnafa yansıtılan kredi faizleri yüzde 47 seviyelerinde iken, 2003
yılından itibaren kademeli bir şekilde düşerek, 2011 sonrası Cumhuriyet tarihinin
en düşük kredi faiz oranları olan yüzde 4-5 seviyelerine kadar inmiştir. 2002
yılında 153 milyon TL olan kredi bakiyesi, 2014 yılı sonu itibarıyla 12,5 milyar TL
olarak gerçekleşmiştir.

206

AK Parti döneminde Esnaf ve Sanatkârlar Meslek Kuruluşları Kanununu
yürürlüğe koyduk. Esnaf ve sanatkârlarımız için bilgi sistemi oluşturduk ve
Cumhuriyet tarihinde ilk kez bir strateji belgesi hazırlayarak uygulamaya
konulmasını sağladık.
Esnaf ve sanatkârlara yönelik küçük sanayi sitelerinin yapımında TOKİ
imkânlarını kullandırdık. Modern toplu taşımacılık ile esnaf ve sanatkârların
faaliyet gösterdikleri fiziki mekânların iyileştirilmesine yönelik projeler
gerçekleştirdik.
Esnaf ve sanatkârların AB programlarından faydalanmasını
kolaylaştırmaya yönelik çalışmalar yaptık.
Ahilik kültürünün yaşatılmasına yönelik çalışmaları destekledik.
Esnaf ve Sanatkârlar Destek Sistemi (ESDES) projesini hayata geçirdik.
Bilim ve teknolojiye dayalı yeni fikir ve buluşlara sahip KOBİ ve
girişimcileri 1 milyon liraya kadar destekledik. Bugüne kadar 2 bin 691 işletmeye
272,2 milyon TL destek sağladık.
Girişimci adaylarına kendi işletmelerini kurmak için geri ödemeli ve geri
ödemesiz olmak üzere 100 bin TL’ye kadar destek sağlamaktayız. Bugüne kadar,
21.252 girişimcimize 354,3 milyon TL destek sağladık.
KOBİ’lerimizin sorunlarını üniversitede üretilen bilgi birikimini kullanarak
işbirliği içinde çözme alışkanlığı edinmelerini amaçlayan bir destek mekanizması
olan San-Tez Programıyla bugüne kadar 992 projeye 220 milyon TL kaynak
aktardık.
b. Neler Yapacağız
Girişimcilik, yeni Türkiye’nin ekonomi anlayışının temellerinden birisidir.
Yenilikçi, katma değeri yüksek, küresel değer zincirinde üst sıralara çıkmış bir
üretim yapısı girişimcilerimiz aracılığıyla hayata geçirilecektir.
Girişimciliği bireysel bir inisiyatif ve tutum olmanın ötesinde toplumsal
ortamın ve izlenen politikaların bir sonucu olarak görüyoruz. Bu çerçevede, fikir
hürriyetinden iyi düzenlemelere varıncaya kadar, geniş bir perspektif içinde
girişimcilik alanını inşa ediyoruz.
Türkiye’yi yenilik alanında bir üst lige taşıyacak olan Bilişim Vadisini
kurmaktayız.
Artvin ve Hakkâri illerinde de OSB kurulması ile Türkiye’de OSB’si olmayan
il bırakmayacağız. 2015 yılı Yatırım Programında 11’i yeni proje olmak üzere
toplam 89 OSB projemiz yer almaktadır. 2023 yılı hedefimiz ise 70 yeni OSB ve 1
milyon ilave istihdamdır.
207

Girişim sermayesi ve bireysel katılım sermayesi gibi yenilikçi finansman
imkânlarını ve teknolojik girişimcilik destek modellerini artırma konusunda
çalışmalarımızı sürdürmekteyiz.
KOBİ’lerin finansmana erişiminin artırılması amacıyla taşınırların teminat
olarak kullanılmasının önündeki engelleri kaldıracak düzenlemeler yapacağız.
KOBİ’lerin borsaya açılma faaliyetlerini destekleyecek; Kredi Garanti
Fonu’nun kefalet sağladığı KOBİ sayısını artıracak ve Girişim Sermayesi Fonlarını
yaygınlaştıracağız.
Bakanlar Kurulu Kararıyla Hazine destekli kefalet sisteminden
yararlanabileceklerin kapsamını genişlettik ve kapsama İmalatçı KOBİ’ler ile
Kadın Girişimcileri ilave ettik.
Her bir KOBİ için 1,5 Milyon TL ve her bir risk gurubu için 2 Milyon TL olan
kefalet limitini, imalat sektöründe faaliyet gösteren KOBİ’lerin yatırım kredileri
için 2,5 Milyon TL’ye, her bir risk grubundaki imalatçı KOBİ’ler için ise 3 Milyon
TL’ye çıkarıyoruz. Ayrıca, diğer KOBİ’ler için 8 yıl olan maksimum vadeyi,
imalatçı KOBİ’ler için 10 yıla; diğer KOBİ’ler için yüzde 75 olan kefalet oranını
imalatçı KOBİ’ler için yüzde 80’e çıkarıyoruz.
Esnafımıza düşük faizli kredi uygulamamıza devam ederken, 30 bin TL’ye
kadar faizsiz kredi desteği de vereceğiz.
Basit usulde vergilendirilen esnafımızın yıllık 8 bin liraya kadar
kazançlarından hesaplanan vergisini almayacağız.
Öncelikli sektörlerde girişimciliği geliştirmek amacıyla doğrudan
özel sektör tarafından veya özel sektör-kamu ortaklığında kurulan kuluçka
ve hızlandırıcı gibi yapılanmaların desteklenmesi amacıyla bir program
oluşturacağız.
İş geliştirme, kuluçka ve hızlandırıcı gibi merkezlerin sayı ve etkinliğini
artıracağız. Bu bağlamda, finansman eksiğinin en çok hissedildiği erken aşama
girişimciliğe yönelik, üst fon kurulması için çalışmalarımızı sürdürmekteyiz.
Kadın girişimciliğinin önündeki engellerin kaldırılması ve kadınların
ekonomik hayattaki rollerinin geliştirilmesine yönelik yeni destek mekanizmaları
geliştireceğiz
Ar-Ge yapan KOBİ’lere teknolojik ürün ticarileştirmesine yönelik personel
destekleri sağlayacağız.
Şirketlerin endüstriyel tasarım, üretime hazırlık, üretim süreci, pazara
sunum ve satış sonrası hizmetlerine yönelik faaliyetlerini destekleyeceğiz.

208

Önümüzdeki döneminde verimlilik odaklı bir yaklaşımla rekabet gücünü
artırarak cari açık sorunu yaşamadan yüksek ve istikrarlı büyümeye ulaşmayı
hedeflemekteyiz. Bu kapsamda hazırladığımız Üretimde Verimliliğin Artırılması
Öncelikli Dönüşüm Programıyla, verimlilik algısının geliştirilmesini, üretim
süreçlerinin iyileştirilmesini, katma değerin artırılmasını, böylelikle söz konusu
hedefe katkı sağlamayı amaçlamaktayız.
Bu çerçevede, dönem sonunda sanayi sektöründe Toplam Faktör
Verimliliğinin (TFV) büyümeye katkısını yüzde 20’nin üzerine çıkarmayı
hedeflemekteyiz. Programla;
İşletmelerin iyi örneklerle buluşturulması yoluyla deneyim aktarımını
sağlayacak ve işletmeler arası etkileşim düzeyini yükselteceğiz.
Verimlilik alanında sistematik gelişmeler kaydeden KOBİ’lerimizin devlet
desteklerinden öncelikli ve avantajlı olarak yararlanmasını sağlayacağız.
KOBİ’lerin kurumsallaşmalarına önem vereceğiz. Bu amaçla destek
programları oluşturacağız ve mevcut destekleri gözden geçireceğiz.
Sanayi bölgelerinin teknolojik donanımı ve teknoloji geliştirme kapasitesini
güçlendireceğiz.
İmalat sanayiinde endüstriyel otomasyon uygulamalarını
yaygınlaştıracağız.
İmalat sanayiinde kaynak verimliliği potansiyelini belirleyeceğiz, kaynak
verimli üretim uygulamalarını yaygınlaştıracağız.
Küçük ölçekli işletmelere yönelik olarak ürün tasarımını, çeşitlendirmeyi ve
markalaşmayı destekleyecek ve bu konularda eğitim faaliyetleri düzenleyeceğiz.
KOBİ’lerin finansman kaynaklarına erişimini kolaylaştıracağız.
Türk malı markası ve imajının iyileştirilmesi için faaliyetler yürüteceğiz.
Dış pazarlardaki dağıtım kanallarına doğrudan erişim amacıyla, özellikle
yüksek teknolojili sektörlerde faaliyet gösteren yabancı şirket ve markaların satın
alınmasını destekleyeceğiz.
4.4. Bilgi Toplumuna Dönüşüm
Tarihimizde dünyadaki sanayileşmeye gecikmeli olarak uyum sağlama
çabasının çok yönlü sonuçlarını yaşamış bir ülke olarak, 21. yüzyılda sanayi
sonrası bilgi toplumu süreçlerini yakından takip etmek ve bu süreçlerin içinde
yer almak temel amaçlarımızdandır. Bilgi toplumundan, her alanda bilgiyi üreten,
bilgiyle yöneten, bilgiyi sorun çözme aracı olarak değerlendiren donanımlı
209

insanlara ve nitelikli organizasyonlara sahip bir toplumsal ortamı anlıyoruz.
AK Parti olarak birinci atılım döneminde, bilgi toplumuna dönüşümün
Türkiye’yi gelişmiş ülkeler arasına taşıyacağını ortaya koyduk ve bu alanda ciddi
bir zihniyet dönüşümünün önünü açtık. İkinci atılım döneminde, bilgi toplumuna
dönüşüm sürecimizi daha da hızlandırmayı temel bir amaç olarak benimsiyoruz.
Bilgi ve iletişim teknolojilerinden etkili bir araç olarak faydalanarak bilgi
tabanlı ekonomiye dönüşümü ve nitelikli istihdamı geliştirmeyi hedefliyoruz.
a. Neler Yaptık
AK Parti iktidarları boyunca yoğunlaştığımız alanlardan birisi de bilgi
toplumu olmuştur. Uluslararası alanda artan rekabet ortamında ülkemizi diğer
rakipler karşısında avantajlı konuma geçirmek bakımından bu alanı hayati bir
önemde görüyoruz.
Bilgi toplumuna geçiş çalışmaları kapsamında, 2003 yılından itibaren
e-Dönüşüm Türkiye Projesini yürüttük ve 2006-2010 dönemini kapsayan Bilgi
Toplumu Stratejisi ve Eylem Planını uyguladık.
e-Dönüşüm Türkiye Projesi ile kamu bilgi ve iletişim teknolojisi
yatırımlarına öncelik verdik ve bu alandaki yatırımları hızlı bir şekilde artırdık.
Hükümetlerimiz kamu hizmetlerinin elektronik dönüşümünde devrim niteliğinde
mesafeler kaydetti.
Elektronik haberleşme sektörünü 2004 yılında rekabete açtık. Sektörün
rekabete açılmasından sonra AB düzenlemeleri ile uyumlu ikincil mevzuat
düzenlemelerini yaptık. Ayrıca sektörde yeni işletmecileri yetkilendirdik.
Yeni işletmelerin pazara girişinin kolaylaştırılması, kaynakların etkin
kullanımının sağlanması, maliyetlerin düşürülmesi, çevrenin ve kamu sağlığının
korunması için ortak yerleşim ve tesis paylaşımına ilişkin usul ve esasları
belirledik.
Sabit ve mobil haberleşme altyapısı olmayan kırsal yerleşim yerlerine
altyapı kurulumu çalışmalarını yürüttük.
2009 yılında ülkemizde 3G teknolojisi hizmetleri sunumu için işletmecileri
yetkilendirdik, 3G hizmetlerini yurt çapında sunmaya başladık.
Bilişim sektörünü hızla büyüttük, e-Devlet uygulamaları ile kamu
hizmetlerinin vatandaşa internet üzerinden sunulmasını sağladık.
Elektronik haberleşme alanında sağlanan serbestleşme sonunca oluşan
rekabet ortamı ile 2003 yılında neredeyse hiç olmayan geniş bant abone sayısı,
bugün 41 milyonu aşmıştır.
210

3. nesil mobil telefon lisanslarının verilmesi ve regülasyon düzenlemeleri
ile mobil kapsamaya yönelik evrensel hizmet uygulamalarını gerçekleştirdik.
2015 yılı Haziran ayı itibarıyla Mobil iletişimde, 61 milyonu 3G abonesi olmak
üzere 72,1 milyon aboneye ulaştık.
2008 yılında yürürlüğe giren Mobil Numara Taşınabilirliği uygulaması ile
77 milyon numara taşınmıştır.
2009 yılından itibaren fiber internet erişim hizmetini sunmaya başladık.
2015 yılı Haziran ayı itibarıyla fiber internet abone sayısı 1,5 milyonu aşmıştır.
İnternet kullanan bireylerin oranı, 2005 yılında yüzde 17,6 iken 2015 yılında
bu oran yüzde 55,9’a yükselmiştir.
10 ve üzeri çalışana sahip girişimlerin bilgisayar kullanım oranı, 2005
yılında yüzde 87,8 iken 2015 yılında yüzde 95,2’ye yükselmiştir. Benzer şekilde,
10 ve üzeri çalışana sahip girişimlerin internet kullanım oranı, 2005 yılında yüzde
80,4 iken 2015 yılında yüzde 92,5’e yükselmiştir.
FATİH Projesini başlattık. Bu kapsamda 2015 yılı sonuna kadar yaklaşık 432
bin derslikte etkileşimli tahta kurulumu yapılmış olacaktır. Öğrencilerimize tablet
dağıtılması süreci devam etmektedir.
2005 yılında Evrensel Hizmet Kanunu yayımlanarak yürürlüğe koyduk. Bu
çerçevede, sayısal bölünmenin önüne geçmeyi ve tüm vatandaşlarımıza temel
hizmetleri ulaştırmaya dönük çalışmalar yürütüyoruz.
2008 yılında elektronik haberleşme sektörünün düzenleyici çerçevesini
belirleyen Elektronik Haberleşme Kanununu yürürlüğe soktuk.
Elektronik Ticaretin Düzenlenmesi Hakkında Kanun yürürlüğe girmiştir.
Elektronik ortamda gerçekleştirilen iş ve işlemlerin geçerliliğini,
bütünlüğünü, erişilebilirliğini ve inkâr edilemezliğini sağlayan elektronik imza
uygulamasını başlattık.
2008 yılında çıkarılan Ar-Ge Faaliyetlerinin Desteklenmesi Hakkında
Kanunla aralarında bilgi teknolojileri sektörünün de yer aldığı alanlarda destekler
sağladık.
Nisan 2015 itibarıyla, Teknoloji Geliştirme Bölgelerinde (TGB) faaliyet
gösteren 3.233 firmanın yüzde 58’i yazılım ve bilişim alanındadır. TGB’ler, yazılım
geliştiren bilgi teknolojileri firmalarının üçte birinden fazlasını bünyesinde
barındırmaktadır.
Bilgi teknolojileri pazarını, 2002 yılındaki 1,8 milyar dolar seviyesinden,
2014 yılında 10,4 milyar dolara ulaşmıştır.
211

Acil durumlarda kullanılacak Mobil Baz İstasyonlarının ülke genelindeki
sayısını 25’ten 40’a çıkardık.
Elektronik haberleşme sektöründe sabit, mobil ve internet hizmetleri ile
çağrı merkezlerine ilişkin hizmet kalitesi standartlarını belirledik.
50 ilimizde çağrı merkezleri açarak 80 bin gencimize iş imkânı sağladık.
Bu merkezler sayesinde, vatandaşlarımıza herhangi bir seyahat yapmadan
bulundukları yerde telefon yoluyla canlı bilgilendirme yapılabilmektedir.
b. Neler Yapacağız
AK Parti olarak, önümüzdeki dönemde de bilgi toplumu olma yolundaki
adımlarımıza hız vereceğiz.
Ülkemizin bilgi toplumuna dönüşümde önemli bir yere sahip olan, büyüme
ve istihdam odaklı hazırladığımız 2015-2018 dönemini kapsayan yeni Bilgi
Toplumu Stratejisi ve Eylem Planını hayata geçireceğiz. Bu Strateji ve Eylem
Planı çerçevesinde bilgi toplumuna dönüşüm alanındaki yatırımlara daha da
ağırlık vereceğiz.
Önümüzdeki dönemde kamunun e-dönüşümünü (e-Devlet) büyük oranda
tamamlayacağız.
4,5 G mobil elektronik haberleşme hizmetlerinin yaygınlaştırılmasını
sağlayacağız.
4,5 G mobil elektronik haberleşme altyapısına yönelik Ar-Ge çalışmalarını
ve ekipmanlarının yurt içinde üretilmesini teşvik edeceğiz.
5G mobil elektronik haberleşme altyapısına ilişkin Ar-Ge çalışmalarını
başlatacağız.
Elektronik haberleşme sektöründe, düzenleyici çerçeveyi gözden geçirecek
ve bölgesel bazda düzenleme yaklaşımına geçeceğiz.
Ulusal genişbant stratejisi hazırlayacağız.
Spektrum kaynaklarının kullanımında etkinlik sağlayacağız.
Ülkemizde internet değişim noktalarının kurulumunu destekleyeceğiz.
Sabit ve mobil haberleşme altyapısı olmayan yerleşim yerlerinde altyapı
kurulumu çalışmalarına devam edeceğiz.
Fiber erişim destekleme programı oluşturacağız. Fiber altyapı yatırımlarının
artırılmasına önem verecek, hızlı ve kaliteli genişbant erişim yaygınlığını
sağlayacağız. 2018 yılında 4 milyon fiber aboneye ulaşmayı hedefliyoruz.
212

FATİH Projesi kapsamında alınacak olan tablet bilgisayarların ihale süreci
kritik görülen teknolojilerin yerlileştirilmesine yönelik tasarlayacak, Projenin bir
bütün olarak yazılım, hizmetler, uygulama ve sayısal içerik pazarının büyümesine
imkân tanımasını sağlayacağız.
Bilgi teknolojileri sektörüne yönelik veri altyapısını güçlendireceğiz.
Bilgi teknolojileri firmalarının küresel pazarlara açılımını teşvik edeceğiz.
Oyun Sektörü Stratejisini oluşturacağız.
BİT’e yönelik Ar-Ge, yenilikçilik ve ihracat teşviklerinin, belirlenecek
öncelikli alanlarda, etkileri ölçülebilir bir yapıda uygulanmasını sağlayacağız.
Yazılım firmaları için yatırım yerinden bağımsız destekler oluşturacağız.
Başta KOBİ’ler olmak üzere işletmelerin iş verimliliğinin artırılmasında
bilgi teknolojilerinden daha fazla yararlanacağız. Bu kapsamda, bulut bilişim
hizmetlerinin gelişebilmesi ve yaygınlaşması için gerekli yasal ve idari
düzenlemeleri yapacağız.
Kamunun, KOBİ’lere farkındalık eğitimleri ile danışmanlık ve aracılık
hizmetlerinin verilmesini ya da desteklenmesini içerecek şekilde bulut
bilişim hizmetlerinin yaygınlaşması sürecini kolaylaştırıcı bir rol üstlenmesini
sağlayacağız.
Kişisel verilerin korunması ve siber güvenliğe ilişkin yasal düzenlemeleri
hayata geçireceğiz. Siber Suçla Mücadele Stratejisi ve Eylem Planı
hazırlayacağız.
Bilişim suçları ihtisas mahkemelerini kuracağız.
Akıllı kentler programını geliştireceğiz.
Yeşil bilişim programını geliştirilecek ve hayata geçireceğiz.
Kültürel ve bilimsel nitelikte sayısal bilgiye açık erişim imkânlarını
artıracağız.
Meslek lisesi ve üniversitelerdeki BİT eğitim müfredatını güncelleyecek,
özel sektör ve eğitim kurumları arasındaki BİT eğitimi işbirliği programı
geliştireceğiz.
Yaygın mesleki bilişim eğitimleri düzenleyeceğiz.
BİT destekli uzaktan çalışma koşullarını yaygınlaştıracağız.
Yurtdışından nitelikli bilişim işgücü çekme programını hayata geçireceğiz.

213

Engellilere özel BİT yazılım ve donanımlarının yaygınlaştırılmasını
sağlayacağız.
Yoksul ailelere belirli ölçütlerle internet erişimi imkânı sağlayacağız. FATİH
projesi kapsamında dağıtılan tablet bilgisayarlardan alan çocukların bulunduğu
aileler öncelikli olarak değerlendirilecek, bu ailelere belirli bir kotada internet
erişim hizmeti sunumu kamu kaynakları kullanılarak sağlanacaktır.
Engellilerin bilgi ve iletişim teknolojilerine erişim imkânlarını artıracağız.
Görme ve ortopedik engelliler başta olmak üzere ihtiyaç sahipleri için gerekli
yazılım ve donanımı teşvik edeceğiz. Yaklaşık 350.000 engelli vatandaşımızın
bilgi ve iletişim teknolojilerini kullanımını sağlayacağız.
Çocuklar ve gençler başta olmak üzere daha güvenli ve bilinçli internet
kullanımı ve kullanıcı güvenini artıracağız.
İnternet kafelerin şartlarını, başta fiziksel koşullar olmak üzere,
tüm bireylere hizmet verilebilmelerini teminen iyileştirecek, bu kafeleri
sınıflandıracak, sağlıklı ve güvenli bir şekilde hizmet vermelerini sağlayacağız.
Bu sayede, yaklaşık 5 milyon internet kafe kullanıcısı için daha kaliteli ve güvenli
hizmet ortamı oluşturmayı hedefliyoruz.
İnternet erişiminin yaygınlaştırılması amacıyla gerekli çalışmaları
yapacağız. Bu kapsamda Türkçe sayısal içeriğin gelişimini destekleyeceğiz.
Yerel yönetimlerde kamu bilişim merkezleri kurulmasını destekleyeceğiz.
e-Ticaretin gelişimini teşvik edecek ve e-Ticaret siteleri için güven damgası
sistemini hayata geçireceğiz. e-İhracat Stratejisi hazırlayacağız.
İnternet girişimciliği destek merkezi oluşturacağız.

214

5
BÖLÜM

YAŞANABİLİR ŞEHİRLER,
SÜRDÜRÜLEBİLİR ÇEVRE

Adalet ve Kalkınma Partisi; insan merkezli, sürdürülebilir, dengeli ve topyekün
kalkınmayı savunur. Kalkınma kavramı, ekonomik gelişmeyi içerir ancak bunun çok
ötesine geçer. Kapsayıcı kalkınma anlayışımız, ülkemizin her bir ferdine, her yöresine
ulaşmayı, ülkemizin bütün enerjisini harekete geçirerek 2023 ve daha ötesine uzanan
vizyonumuzu el birliğiyle gerçekleştirmeyi esas alır. Bu çerçevede, artan refahın çeşitli
kesimler ve yöreler itibarıyla dengeli ve adil dağılımı Partimizin benimsediği temel
politikalar arasındadır.
Sürdürülebilir kalkınma, bugünkü nesil için fırsat eşitliğini oluşturduğu gibi
nesiller arası adaleti de gözetir. Bu anlayışla, çevreyi gelecek nesillere karşı bir
sorumluluk bilinciyle ele alır ve bir emanet olarak görür. Diğer yandan, dünyada giderek
artan oranda nüfusun şehirlerde yaşadığı, zenginliğin ve kültürün şehirlerde geliştiğini
dikkate aldığımızda, yaşanabilir şehirler oluşturmak temel önceliğimizdir.
Bu süreçte medeniyetimizin üzerinde yükseleceğini düşündüğümüz şehirlerimizin;
kültürümüzün renklerini yansıtan ve yaşadığımız zamanın çizgilerini barındıran, altyapısı
sağlam, afetlere dayanıklı ve çevreye duyarlı bir biçimde gelişmesini hedefliyoruz.
5.1. Refahın Bölgelere Dengeli Dağılımı
AK Parti olarak anlayışımız, ülkemizin bölgeleri arasındaki farklılıkları azaltmak,
yaşam standartlarını birbirine yaklaştırarak topyekün kalkınmayı sağlamaktır.
Türkiye’yi; bölgesel gelişmişlik farklarının azaldığı, refahın ülke sathına daha
dengeli yayıldığı, ekonomik ve sosyal bütünleşmenin güçlendiği bir ülke haline getirmek
için çabamıza aralıksız devam edeceğiz.
Daha kapsayıcı, hakkaniyetli ve katılımcı kalkınma anlayışımızla, geri kalmış
bölgelerimiz başta olmakla üzere, tüm bölgelerimizin rekabet gücünü nitelikli bir
biçimde artırmayı ve yerel potansiyeli harekete geçirmeyi temel bir görev olarak
görüyoruz. Bu çerçevede yeni bölgesel politikamızı, hakkaniyet ve rekabet ekseninde
geliştiriyoruz.
a. Neler Yaptık?
AK Parti iktidarlarımız süresi boyunca geliştirdiğimiz politika ve uygulamalarımız
sonucunda bölgeler arasındaki gelir dengesizliği azalma eğilimindedir. En yüksek ve en
düşük olan düzey 2 bölgeleri arasındaki fark 2004 yılında 4,3 kat iken 2011 yılında bunu
3,9 kata düşürdük.
Bölgesel gelişme alanında ulusal düzeyde genel politikaları ve öncelikleri tayin
etmek amacıyla ilk defa Bölgesel Gelişme Ulusal Stratejisini (2014-2023) hazırladık.
Bölgesel düzeyde sosyo-ekonomik gelişme eğilimlerini ve yerleşmelerin gelişme
potansiyelini belirlemek üzere ülkemizdeki tüm bölgeleri kapsayacak nitelikte bölge
planlarını ilk olarak 2010-2013, ardından 2014-2023 dönemi için hazırladık.
Bölgesel gelişme politikasının yönetişimini güçlendirdik, bölgesel gelişme
politikalarının merkezi ve yerel düzeyde etkili bir şekilde hayata geçirilmesi için gerekli
kurumsal yapılar oluşturduk.
219

Bölgesel gelişme alanında ulusal düzeyde genel politikaları ve öncelikleri tayin
etmek üzere Bölgesel Gelişme Yüksek Kurulu (BGYK) ve kurumlar arasında bölgesel
gelişmeye dair koordinasyonu ve işbirliğini sağlamak üzere Bölgesel Gelişme Komitesi
(BGK) oluşturduk.
Bölgesel düzeyde, GAP Bölge Kalkınma İdaresine (GAP BKİ) ilave olarak 2011
yılında 642 sayılı Kanun Hükmünde Kararname ile Konya Ovası Projesi (KOP) BKİ, Doğu
Anadolu Projesi (DAP) BKİ, Doğu Karadeniz Projesi (DOKAP) BKİ’yi kurduk.
İlgili kurum ve kuruluşların proje ve faaliyetlerinin uyum, bütünlük ve
koordinasyon içinde yürütülmesini sağlamak amacıyla 2014-2018 dönemini kapsayan
GAP, KOP, DAP ve DOKAP Eylem Planlarını tamamladık.
Yeni bölgesel yönetim platformu olarak 26 bölgede kalkınma ajanslarını kurduk.
Kalkınma ajanslarına, 2008-2014 döneminde merkezi bütçeden 1,7 milyar TL,
yerel pay olarak yaklaşık 860 milyon TL olmak üzere 2,5 milyar TL dolayında kaynak
aktardık.
Kalkınma Ajanslarımız, bölgesel gelişmeyi hızlandırmak, bölgeler arası ve bölge
içi gelişmişlik farklarını azaltmak üzere planlama, araştırma ve analiz çalışmalarında
bulunmakta, bölgelerin potansiyellerinin ve yatırım imkânlarının tanıtımı yapmakta,
işbirlikleri ve ortaklıklar kurulmasına yardımcı olmakta, bölge planlarında belirlenen
öncelikler doğrultusunda Mali Destek Programları uygulamaktadır.
Mali Destek Programları kapsamında 2008 yılından başlayarak 2015 yılı Eylül
ayına kadar olan dönemde toplam 37.563 proje başvurusu içinden 7.743 projeye destek
verdik. Bu projelere tahsis ettiğimiz tutar 2,15 milyar TL; eş finansman dâhil toplam
bütçe tutarı ise 3,9 milyar TL’dir.
Teşvik sistemi ile bölgesel gelişmişlik farklılıklarının azaltılması adına önemli
düzenlemeler yaptık. Destek unsurları bağlamında en büyük payı 5. ve 6. Bölgelerdeki
illerimize verdik. Bu bölgelerde gerçekleştirilen yatırımlar için kurumlar vergisi oranını
sırasıyla yüzde 4 ve yüzde 2’ye düşürdük.
Yatırım Teşvik Sistemi’nin yürürlüğe girdiği tarihten itibaren 5. ve 6.
Bölgelerimize yapılacak yatırımlar kapsamında öngördüğümüz sabit yatırım tutarı 31,7
milyar TL olmuş ve teşvikli yatırımlar kapsamında öngörülen istihdam ise yaklaşık 133,7
bine ulaşmıştır.
Ajansların bünyesinde 81 ilde Yatırım Destek Ofisleri (YDO) kurduk. Yatırım
destek ofisleri; illerinin iş ve yatırım ortamını tanıtarak yatırımcı çekmek, girişimcileri
yatırımın her aşamasında bilgilendirmek ve desteklemek üzere faaliyetlerini
sürdürmektedir.
Yatırım Destek Ofislerimiz aracılığıyla, kuruldukları günden bu yana toplam 70
binden fazla yatırımcıya çeşitli konularda danışmanlık hizmeti sağladık; 2 binden fazla
rapor, analiz, tanıtıcı broşür hazırladık.
Kümelenme politikalarının etkili bir şekilde uygulanması için Kümelenme
220

Yönetişim Modeli çalışması yaptık. BM Kalkınma Programı işbirliği hazırladığımız
Küme Tanımlama Rehberi kullanılarak Ajanslar tarafından 81 adet kümenin analizinin
yapılmasını sağladık.
Yüksek büyüme potansiyeline sahip finansman ihtiyacı olan girişimcileri
desteklemek için bölgesel girişim sermayesi modeli ve mevzuatının hazırlıklarını
yürütüyoruz.
Sektör stratejilerinde yer alan üretim, ihracat ve katma değer artışı hedeflerine
ulaşabilmek için bölgesel rekabet edebilirlik analizleri yapmak ve bölgesel hedefler
belirlemek için AB-Türkiye Mali İşbirliği kapsamında OECD ile birlikte Bölgesel Rekabet
Edebilirliğin Geliştirilmesi Projesi’ne başladık.
Ulusal ve bölgesel düzeyde yatırım ortamının değerlendirilmesi ve kurumsal
kapasitenin geliştirilmesi amacıyla 2010 Yılı AB-Türkiye Mali İşbirliği kapsamında Dünya
Bankası ile birlikte Bölgesel Yatırım Ortamı Değerlendirmesi Projesi’ne başladık.
Görece az gelişmiş bölgelerde, büyüme ve çevrelerine hizmet verme potansiyeli
yüksek il merkezlerinin ekonomik ve sosyal kalkınmasına ivme kazandırılması ve
kalkınmanın çevre yerleşmelere de yayılması için “Cazibe Merkezlerini Destekleme
Programı”nı başlattık.
Diyarbakır, Erzurum, Gaziantep, Şanlıurfa ve Van’da uygulanan program
kapsamında bugüne kadar çoğunluğu kültür turizmi altyapısının desteklenmesine dönük
projelere yaklaşık 283 milyon TL kaynak aktardık. Komşu ülkeler için sınır ötesi işbirliği
programları uyguladık.
AB ile üyelik müzakereleri kapsamında, 22 No’lu Bölgesel Gelişme ve Yapısal
Araçların Koordinasyonu Faslı 2013 yılında Türkiye-AB Bakanlar Düzeyindeki Onuncu
Katılım Konferansı Toplantısında müzakereye açılmıştır. Bu kapsamda, katılım öncesi
mali yardımların etkin kullanımına dönük çalışmalarımız devam etmektedir.
b. Neler Yapacağız?
AK Parti olarak önümüzdeki dönemde de daha dengeli ve topyekûn kalkınmış bir
Türkiye hedefi çerçevesinde bölgesel gelişmişlik farklarını azaltacak, refahın ülke sathına
daha dengeli yayılması, ekonomik ve sosyal bütünleşmenin güçlendirilmesi, tüm
bölgelerin rekabet güçlerinin artırılmasını sağlayacağız.
Daha kapsayıcı, daha hakkaniyetli ve daha katılımcı kalkınma için bölgesel
kalkınma politikalarına özel önem vereceğiz.
Kalkınma politikalarının, yerleşimlerin niteliklerine ve ihtiyaçlarına göre
farklılaştırılması sağlayacak, ülke genelinde çok merkezli ve dengeli bir yerleşim sistemi
oluşturacağız.
Metropollerin küresel ölçekte rekabet edebilirliğini artıracak, metropol
ekonomilerinin ileri teknoloji, ihtisaslaşmış hizmetler ile kültürel sektörlere
odaklanmasını sağlayacağız. Kentsel altyapı ve kentsel kültürün geliştirilerek sosyal
uyumun güçlendirilmesini sağlayacağız.
221

Sanayinin ülke genelinde dengeli gelişimi ve mevcut iç potansiyellerden daha
iyi yararlanmak üzere Anadolu’da büyüme odaklarını geliştireceğiz. Dinamik, yatırım ve
nitelikli işgücünü kendine çeken rekabetçi şehirler oluşturacağız.
Nispeten düşük gelirli yörelerde kalkınmada sürükleyici rol üstlenecek ve ülke
genelinde daha dengeli kalkınmayı sağlayacak merkezleri destekleyecek, zamanla bu
şehirlerin kaydettikleri gelişmenin çevre yörelere aktarılmasını sağlayacağız.
Orta gelişmişlik düzeyindeki illerde girişimciliğin desteklenmesine, kentsel
standartlarının geliştirilmesine ve şehir imajının güçlendirilmesine, şehirlerdeki
dönüşüm sürecini destekleyecek beşeri ve sosyal sermayenin geliştirilmesine ağırlık
vereceğiz.
Düşük gelirli illerde asgari yaşam standartlarının iyileştirilmesine, bunların ulusal
ekonomik ve sosyal yapısına entegrasyonunun güçlendirilmesine, temel altyapı ve
hizmetlerin kalitesinin ve erişilebilirliğinin artırılmasına, ekonomik kalkınmaya taban
oluşturacak sermaye birikiminin sağlanmasına yönelik politikalar uygulayacağız.
Nüfusun bölgelerde kalıcılığını sağlamaya destek olmak üzere bölgelere özel
istihdam politikaları ve uygulamalarını geliştireceğiz.
Üniversitelerin bulundukları bölgelerle bağlantılarının güçlendirilmesi, öncelikle
bölgelerindeki işletmeler ve kurumlara hizmet sunan bilgi, yenilik ve teknoloji aktarım
merkezleri haline gelmesini sağlayacağız.
Türkiye’nin sınır bölgeleri ile komşu ülkeler arasındaki bölgesel işbirliklerini
güçlendirerek buralarda kalkınma için yeni bir açılım sağlayacağız.
Kalkınma Ajansları tecrübesi değerlendirilerek ajansların daha etkin çalışması
yönünde ilave tedbirler uygulayacağız.
Ajans desteklerine ilişkin süreçlerde işlemleri azaltılacak ve destek
mekanizmalarını yeni araçlarla çeşitlendirileceğiz.
Kalkınma ajanslarının analiz ve araştırma çalışmalarına ağırlık vermelerini,
bölgelerinin potansiyellerine odaklanarak farklılaşmalarını ve strateji geliştirmelerini
destekleyeceğiz.
Ajansların Avrupa Birliği Yapısal Fonlarının yönetimi ve kullanılması ile sınır ötesi
işbirliklerinin güçlendirilmesi konusunda daha etkili bir rol üstlenmesini sağlayacağız.
Avrupa Birliği Uyum Fonu kapsamında ilgili paydaşların kurumsal kapasitelerinin
geliştirilmesi amacıyla strateji ve eylem planı hazırlayarak uygulayacağız. Yapısal
Fonların kullandırılması amacıyla gerekli planlama belgelerini hazırlayacak, bu
kapsamda proje havuzu oluşturacağız.
Bölgesel desteklerde, Avrupa Birliği gereksinimlerini de karşılayacak kapsamlı bir
İzleme Bilgi Sistemi kuracağız.
Yatırım ortamının bölgesel ölçekte değerlendirilmesine ve takibine imkân verecek
araştırma ve modelleme çalışmaları yapacağız.
222

Yatırım destek ve tanıtım uygulamalarının geliştirilmesi ve kalkınma ajansların bu
alandaki faaliyetlerinin etkinleştirilmesine yönelik sistem tasarımı çalışmaları yapacağız.
Bölgesel düzeyde iş ve yatırım ortamı analiz edilerek 26 adet bölgesel yatırım
ortamı değerlendirme raporu ile bir adet ulusal düzeyde yatırım ortamı değerlendirme
raporu hazırlayacağız.
5.2. Mekân Planlaması ve İmar
Şehirlerimizin, sosyal ve iktisadi durumuna bakmadan, her insanı kuşatan,
kucaklayan mekânlar olması gerektiğine inanıyoruz. Geçmişte şehirlerimiz,
medeniyetimizin özüyle şekillenirken, içinde yaşayan insanı da medeniyetimizin özüne,
ruhuna uygun biçimde potasında eriten şehirler olmuştur. Şehir tasavvurumuz, aynı
zamanda medeniyet tasavvurumuzdur. Şehir mirasımız, aynı zamanda medeniyet
birikimimizdir.
Sadece bugünün şehirlerine, bugünün insanına, bugünün Türkiye’sine karşı
sorumlu değiliz. Bugünden yarını inşa etmenin, yarını imar etmenin sorumluluğunu
omuzlarımızda taşımanın bilinciyle insanımızı, şehrin odağı haline getirmek;
şehirlerimizi huzurlu, mutlu ve özgüven içinde yaşayan insanlardan oluşan kaliteli birer
yaşam merkezi haline dönüştürmek, mekân planlamasında temel prensibimizdir.
a. Neler Yaptık?
AK Parti iktidarlarımız döneminde ülke nüfusu toplamda yüzde 10 oranında
artarken, nüfusu 20 binin üzerindeki yerleşimler itibarıyla şehir nüfusu yüzde 48
oranında artmıştır.
Bu dönemde şehirleşme oranı yüzde 65,5 seviyesinden yüzde 87,2 seviyesine
yükselmiştir.
6360 sayılı Kanunla büyükşehir belediyelerinin yetki alanının il sınırı olarak
belirlenmesi, 2012 yılında yüzde 72,3 olan şehirleşme oranının 2013 yılında yüzde 86,7
düzeyine yükselmesine neden olmuştur.
2005 yılında mevzuata “il çevre düzeni planı” kavramının eklenmesini sağlayarak
büyükşehir belediyelerine il çevre düzeni planı hazırlama yetkisi verdik.
2006 yılında Belediyeler Kanununda yaptığımız değişiklikle Kent Konseylerine
yasal bir altyapı kazandırdık.
Kentsel yönetişim için Türkiye Yerel Gündem 21 programını yaptık.
2009 yılında Kentleşme Şurasıyla hızlı kentleşmeyi mercek altına aldık.
2010 yılında KENTGES Belgesi yayınlanarak çeşitli eylemleri tanımlanmıştır.
KENTGES İzleme ve Yönlendirme Kurulu oluşturulmuştur.
2011 yılında Çevre ve Şehircilik Bakanlığını kurduk ve kentleşmenin münferit bir
politika alanı olarak tanımlanmasını sağladık.

223

Coğrafi Bilgi Sistemleri Genel Müdürlüğünü kurarak ulusal coğrafi bilgi sistemi
adı altında planlamaya ilişkin tüm verilerin dijital ortamda depolanması ve kullanıma
açılması çalışmalarına başlanılmasını sağladık.
Türkiye Ulusal Coğrafi Bilgi Sistemi kurulmasına yönelik olarak kurumların
ürettiği mekânsal veriler tespit edilmesi ve bu verilerin içerik ve değişim standartlarının
belirlenmesini sağladık.
En temel e-Devlet projelerinden birisi olan “Tapu Kadastro Bilgi Sistemi
Projesi”ni (TAKBİS) tamamladık.
Kadastro çalışmalarını yüzde 99 seviyesinde tamamladık ve yenileme
çalışmalarına devam etmekteyiz.
2012 yılında yaptığımız kanuni düzenlemeyle büyükşehir belediye sayısını
30’a yükselttik, büyükşehir belediye sınırları il mülki sınırları ile bütünleştirdik,
büyükşehirlerdeki il özel idareleri ile büyükşehir sınırları içerisindeki belde belediyeleri
ve köyleri kaldırdık.
2002-2014 yılları arasında 3194 sayılı İmar Kanunu’nda 14 adet değişiklik yaptık
ayrıca yeni ve kapsamlı bir değişiklik de gündemimizdedir.
Kanuni değişiklikle arazilerin parçalanmasını engelledik ve arazi toplulaştırma
uygulamaları çalışmalarını hızlandırdık.
2014 yılında her tür ve ölçekteki mekânsal planlar ile bu planlara ilişkin revizyon,
ilave ve değişikliklerin yapılmasını kapsayan “Mekânsal Planlar Yapım Yönetmeliği”
yayımlanmıştır.
Ülkemiz bütününün yüzde 97’sinde çevre düzeni planı çalışmalarını tamamladık.
Kıyıların sağlıklı bir şekilde planlanması için kıyı kenar çizgilerinin yüzde 98’inin
tespit edilmesini sağladık.
b. Neler Yapacağız?
AK Parti olarak önümüzdeki dönemde başta kadim şehirlerimiz olmak üzere tüm
mekânlarımızda politikamız, dikey değil yatay bir yapılaşma olacaktır. Şehirlerimizi
tabiat ve kültür ile iç içe yaşanacak ortamlar olarak korumak ve geliştirmek en önemli
önceliklerimiz arasında yer alacaktır.
Sürdürülebilir kalkınma yaklaşımı içinde bir yandan toplumumuzun refahı ve
mutluluğunu sağlarken, diğer yandan bu tabiatın ve çevrenin gelecek nesillerin bir
emaneti olduğunu akıldan çıkarmayacağız. İnşayı, imarı ve yapılaşmayı, bu ilkeler
doğrultusunda geliştirmek için tüm sektörlerde gerekli adımları atacağız.
Her şehrimiz ekonomisiyle, kültürüyle, tarihi mirasıyla, el sanatlarıyla, tarımıyla,
turizmiyle ülkeyle entegre olacak ve ismini duyuracaktır. Öte yandan küresel düzeydeki
en ileri teknikler, teknolojiler, gelişmeler, ticari ve ekonomik bağlantılar da şehirlerimizin
markalaşmasına katkı sağlayacaktır.

224

Hedefimiz, şehirlerimizi insan dostu, çevre dostu, estetik, katılımcı ve müreffeh
marka şehirler haline getirmektir.
Bu doğrultuda, imar mevzuatını günün ihtiyaçlarına uygun olarak revize edeceğiz.
Kentsel tasarım ilkelerini ve uygulamalarını; engelli, yaşlı, hareket kısıtlılığı olanlar gibi
özel ilgi bekleyen kesimlerin hizmetlere erişimini kolaylaştırmak üzere geliştireceğiz.
Şehirlerde kamu arazilerinin imarlı yapılaşma, ekonomik kalkınma, ortak sosyokültürel fayda temelinde daha aktif kullanımını sağlayacağız.
Önümüzdeki dönemde tarihi dokusu güçlü şehirlerimiz başta olmak üzere dikey
değil yatay bir yapılaşmayı özendireceğiz.
İnsan dostu, çevre dostu, estetik, katılımcı ve müreffeh hale gelmiş kimlikli ve
kişilikli şehirler oluşturacağız.
Şehirlerimizin planlı ve sağlıklı bir yapıya kavuşması için arazi kullanımı, planlama
ve yapılaşma konularında temel ilke ve standartlar ile denetim mekanizmasını içerecek
şekilde imar ve şehircilik mevzuatını yenileyeceğiz.
Yaşlılarımız, engellilerimiz ve çocuklarımız öncelikli olmak üzere toplumun farklı
kesimleri için yaşanabilirliği artırmayı hedefleyen ve hakkaniyeti gözeten mekânsal
planlama ve kentsel tasarım uygulamalarımızı daha da geliştireceğiz.
Ortak kullanım alanlarının genişletilmesi ve imar uygulamalarındaki finansal
yüklerin azaltılması amacıyla, yapılaşmamış alanlarda imar haklarının transferi gibi
yenilikçi araçların belediyeler tarafından kullanımını yaygınlaştıracağız.
Mekânsal Planlama Sistemini sadeleştireceğiz.
Planlamanın ve uygulamanın üst ölçekli strateji, hedef ve kriterleri gözeterek
yerinde ve katılımcı bir süreçle gerçekleştirilmesini sağlayacağız.
Coğrafi nitelikli mekânsal bilgi üreten ve kullanan kuruluşlar arasında birlikte
çalışabilirlik esaslarını hayata geçirecek ve ulusal coğrafi bilgi sistemi altyapısını
kuracağız.
5.3. Kentsel Dönüşüm ve Konut
AK Parti olarak, kentsel dönüşüme bakışımız; uzun yıllardır göç, gecekondulaşma,
çarpık yapılaşma, kaynak yetersizliği, hukuki sorunlar nedeniyle büyük sıkıntılar yaşayan
kentlerimizi “yaşanabilir” ve “marka” şehirler haline getirmek şeklindedir.
Her bir şehrimiz için uzun vadeli vizyonlar belirleyerek; şehirlerimizin
ekonomisiyle, kültürüyle, tarihi mirasıyla, turizmiyle, tarımıyla ülkenin kalkınmasına
kaliteli bir biçimde hizmet etmesini sağlamak öncelikli yaklaşımıyla kentsel dönüşümü
kalkınmanın estetikle birleştiği medeniyet meydanına açılan bir yol olarak görüyoruz.

225

a. Neler Yaptık?
Bugün yüksek standartlarda şehirleşme artık bir zenginlik ve gelişmişlik
göstergesi haline gelmiştir.
2004 yılında yaptığımız düzenlemeyle büyükşehir belediyelerimizi kentsel
yenileme konusunda; 2005 yılında yaptığımız düzenlemeyle belediyelerimizi kentsel
dönüşüm alanında yetkilendirdik.
2004 yılında yaptığımız düzenlemeyle sit alanı olarak tescil edilmiş alanlarda kalan
yıpranan tarihi ve kültürel taşınmaz varlıkların yenilenerek korunmasını benimsedik.
2023 hedefli Bütünleşik Kentsel Gelişme Stratejisi ve Eylem Planının 2010 yılında
yürürlüğe girmesini sağladık. Eylem Planı’nda kentsel dönüşüm alanında önemli
eylemlere yer verdik.
2012 yılında Kanunla Çevre ve Şehircilik Bakanlığının afet riskli alanlarda riskli
yapıların tespiti ve bunların yenilenmesi konusunda görevlendirilmesini sağladık.
2014 sonu itibarıyla 40 ilde 152 farklı alanda yaklaşık 1,1 milyon kişinin yaşadığı
175 bin adet yapıyı içeren 7.162 hektar alanın riskli alan olarak ilan edilmesini sağladık.
Lisanslandırılan kuruluşlarca 171.519’u konut olmak üzere toplam 198.762
bağımsız birimi barındıran 56.912 yapının riskli olduğu tespit edilmiştir.
14 ilde 42.657 hektar büyüklüğünde 38 ayrı bölge rezerv yapı alanı olarak tespit
edilmiştir.
Kira yardımları, proje giderleri, protokol bedelleri, hizmet alım işleri,
kamulaştırma ve yıkım giderleri için yaklaşık 1 milyar 138 milyon TL kaynak tahsis ettik.
Kanun kapsamında Bakanlık ve yerel yönetimlerce yürütülen dönüşüm
uygulamaları için toplam 473 milyon TL kaynak aktardık, ödemesi yapılan faiz desteği
ise 3 milyon TL’ye ulaşmıştır.
Konut yapımındaki son yıllardaki artışın etkisiyle konut açığı azalmıştır. TOKİ
tarafından 2003 yılından itibaren inşaatına başlanan 679.382 konutun yaklaşık 546 bini
2015 yılı Eylül ayı itibarıyla sosyal ve teknik donatılarıyla birlikte tamamlanmıştır.
b. Neler Yapacağız
Önümüzdeki dönemde de kentsel dönüşüm çalışmalarımıza kent estetiğini dikkate
alarak hızlı bir biçimde devam edeceğiz.
Bu kapsamda “Rekabetçiliği ve Sosyal Uyumu Gözeten Kentsel Dönüşüm
Öncelikli Dönüşüm Programı”mızı hayata geçireceğiz. Program kapsamında;
İmar değişiklikleri ile oluşan değer artışından kamunun pay almasını sağlayacak
düzenlemeleri yapacağız.
Kentsel dönüşüm alanlarında hakların devredilmesine imkân sağlayacak şekilde
226

Gayrimenkul Sertifikası Modeli geliştireceğiz.
Kentsel dönüşüm projelerinde SUKUK gibi yeni finansman araçlarının önünü
açacak düzenlemeler yapacağız.
Altyapılı arsa geliştirme çalışmalarına yönelik olarak yerel yönetimleri
destekleyeceğiz.
Şehir merkezinde kalan Küçük Sanayi Sitelerini (KSS) taşıyacak veya
iyileştireceğiz.
Dönüşüm alanlarında uygulanacak asgari kentsel standartları, şehirlerimizde
yüksek yaşanabilirlik düzeyini mümkün kılacak şekilde belirleyeceğiz.
Tarihi, kültürel ve estetik değerlerimizle uyumlu kentsel dönüşüm projeleri
gerçekleştireceğiz.
Kentlerin tarihi ve kültürel kimliğini ortaya çıkarmayı ve güçlendirmeyi hedefleyen
çalışmalar yapacağız.
Tarihi şehir merkezlerinin canlandırılmasına yönelik projelere destek vereceğiz.
Afet riski ile karşı karşıya olan kültür varlıklarına ilişkin öncelikli tedbirler alacağız.
Özel mülkiyette olan taşınmaz kültür varlıklarının onarımını ve restorasyonunu
destekleyeceğiz.
Çevre ve Şehircilik Bakanlığı bünyesinde bir Yapı Araştırma Merkezi kuracağız.
Yeni yapım teknikleri ve malzeme-ekipman geliştirilmesine odaklanacağız.
Yenilikçi ve çevreye duyarlı ürün ve çözümlerin uluslararası standartlarda yerli
üretimini sağlamak için AR-GE ve yatırım destek mekanizmaları oluşturacağız.
Piyasaya arz edilen uygunsuz ya da güvensiz ithal yapı malzemelerinin
kullanılmasını engelleyeceğiz.
Kentsel dönüşümde yerli ve yenilikçi ürünlerin kullanılmasını sağlayacağız.
Büyükşehirlerde mahalle bazlı sosyal analizler yapacağız.
Dönüşüm alanlarında sosyal uyumun güçlendirilmesi için sosyo-ekonomik
ve kültürel etütler gerçekleştirecek ve alt gelir gruplarının ve yoksul kesimin konut
ihtiyacının karşılanmasına yönelik düzenlemeler yapacağız.
Meslek edindirme ve istihdam programları ile sosyal amaçlı kentsel dönüşüm
programları arasında ilişkiyi güçlendireceğiz.
Ayrıca kentsel dönüşüm alanlarındaki uygulamaların ülke genelinde
önceliklendirilmesi için Kentsel Dönüşüm Alanları Strateji Belgesini hazırlayacağız.
Afet riski yüksek alanlar, artı değer üretme potansiyeli yüksek alanlar ve projeden
227

yararlanacak kişi sayısı gibi kriterler oluşturmak suretiyle kentsel dönüşüme tabi olacak
alanlarda önceliklendirme yapacağız.
Kentsel dönüşüm uygulamaları kapsamında 6,5 milyon birimin 2023 yılına kadar
dönüştürülmesi hedefi doğrultusunda çalışmalarımıza devam edeceğiz.
Kentsel dönüşümde yeşil bina ve yerleşme uygulamalarını teşvik edeceğiz.
Yenilikçi ve çevreye duyarlı ürün ve çözümlerin uluslararası standartlarda yerli üretimine
yönelik Ar-Ge ve yatırım destekleri vereceğiz.
Afet riski altındaki alanların dönüştürülmesi çalışmalarında alan içerisinde vakıf
kültür varlıklarının bulunması halinde, işbirliği ve koordinasyonla yapıların ihyası ve
çevrelerinin açılmasını sağlayacağız.
Kentsel dönüşüm yapılması şartıyla izinsiz yapılara elektrik ve su bağlanmasını
sağlayacağız.
Konut piyasasında konut açığının bulunduğu yerleşmeler başta olmak üzere arz
ve talep dengesinin kurulmasını sağlayacağız.
Konuta erişimi artırmak üzere sosyal ve teknik altyapıları tamamlanmış arsa
üretimine ağırlık vereceğiz.
Alt gelir gruplarının konuta erişimini artırmak üzere finansman yöntemlerini
çeşitlendireceğiz.
İnsanımızın tasarruf eğilimini teşvik ederek ev sahibi olmasını kolaylaştırmak ve
inşaat sektörümüzü desteklemek için yeni bir finansman mekanizması geliştiriyoruz. Ev
almak için konut hesabı hesap açan ve yüzde 25 peşinat biriktiren vatandaşımıza yüzde
15 kamu katkısı sağlayacağız.
Yaşlı, çocuk ve engellilerin ihtiyaçlarına uygun konut ve çevrelerinin
tasarlanmasına çalışacağız.
Konutlarda enerji verimliliği uygulamalarının yaygınlaştırılması amacıyla yeni
finansman modelleri geliştireceğiz.
5.4. Kentsel Altyapı
AK Parti olarak kurulduğumuz günden bugüne vatandaşlarımızın kentlerde
huzurlu bir biçimde ve refah içerisinde yaşayabilmesinin güçlü bir kentsel alt yapı ile
mümkün olabileceğini benimsedik. Bu yaklaşımla alt yapı hizmetlerinin erişilebilir,
eksiksiz, kaliteli, sağlıklı ve ucuz olması vatandaşlarımıza hizmette vazgeçilmez
kriterlerimiz arasındadır.
Şehircilik politikamızın merkezine, önce insan sağlığı ve huzuru anlayışımızı
oturttuk. Bu anlayışla, vatandaşlarımızın şehirdeki yaşam kalitesini artırmayı görev
ediniyoruz.

228

a. Neler Yaptık?
AK Parti, kentsel yaşam kalitesine verdiği önemi kentlerin altyapılarına yönelik
yatırımlarıyla göstermektedir. Bir kentte yaşam kalitesini yükselten temel unsurlardan
biri altyapısının yeterli ve güçlü olmasıdır.
Bu kapsamda, 2003-2014 yılları arasında işletmeye alınan 70 adet içmesuyu
projesi ile 41 milyon kişiye içmesuyu temin ettik.
Kurulan 61 adet modern içmesuyu arıtma tesisinden 41 milyon nüfusun günlük
ihtiyacı olan 7 milyon m3 suyun AB standartlarında arıtılmasını sağladık.
Suyun kalite ve miktar olarak daha verimli yönetilmesini sağlamak maksadıyla 25
havza için Havza Koruma Eylem Planları hazırladık.
Şehirlerimize içme ve kullanma suyu temininin uzun vadede kesintisiz devamı
için 2008 yılında 81 ilimiz için İçmesuyu Eylem Planları hazırladık.
Son yıllarda çevre ve insan sağlığını korumak amacıyla katı atık yönetimine önem
verdik ve bu çerçevede düzenli depolama tesisleri yapımına hız verdik. Diğer taraftan
geri kazanım-dönüşüme ilişkin farkındalığın ve çevre bilincinin artması ile geri kazanımdönüşüm faaliyetlerine hız kazandırdık.
Katı Atık Ana Planı’nı tamamladık.
Ulusal düzeyde etkin bir katı atık yönetim sisteminin kurulmasına yönelik
çalışmalar yürütülmüş olup ölçek ekonomisinden faydalanmak üzere Bölgesel Katı Atık
Tesisi Projeleri uyguladık.
AB’ye uyum sürecinde atık mevzuatını güncelledik ve AB hibeleriyle finanse
edilen projelerin uygulanmasının önünü açtık.
Tehlikeli atığa ilişkin sağlıklı bir veri altyapısı oluşturmak üzere Atık Beyan Sistemi
oluşturduk.
Ambalaj atıklarının kaynağında ayrı toplayarak geri kazanımını kolaylaştırmak
amacıyla ambalaj üreticileri ve piyasaya süren işletmelerin kayıt altına alınmasını
sağladık.
Tıbbi atıkların kaynağında, diğer atıklardan ayrı toplanması, taşınması ve geçici
depolanmaları konularında önemli gelişmeler kaydettik, mevcut vahşi depolama
alanlarının rehabilitasyonu çalışmalarını başlattık.
Ulusal Geri Dönüşüm Stratejisini uygulamaya koyduk.
İçmesuyu arıtma tesisi ile hizmet verilen nüfusun belediye nüfusu içindeki oranı
2002 yılında yüzde 36 iken, 2012 yılında yüzde 56’ya yükselttik.
Kanalizasyon şebekesi ile hizmet verilen nüfusun toplam belediye nüfusuna oranı
2002 yılında yüzde 83 iken, 2012 yılında yüzde 92’ye ulaşmıştır.

229

Atıksu arıtma tesisi ile hizmet verilen nüfusun toplam belediye nüfusuna oranı
2002 yılında yüzde 35 iken, 2012 yılında bu oranı yüzde 68’e yükselttik.
2002 yılında 145 atıksu arıtma tesisi bulunmakta iken, 2014 yılı itibarıyla bu sayıyı
595’e yükselttik.
2002 yılında düzenli depolama tesisi sayısı 12 olup bu tesislerden belediyelerde
yaşayan nüfusun yaklaşık yüzde 40’ı faydalanmakta iken 2014 yılı itibarıyla bu sayı 80’e
yükselmiş olup, belediyelerde yaşayan nüfusun yaklaşık yüzde 67’si bu tesislerden
faydalanmaktadır.
2008 yılında 6 adet tıbbi atık sterilizasyon ünitesi bulunurken, bu sayı 2014 yılında
46’ya yükselmiş olup, bu tesislerden 79 il faydalanmaktadır.
Belediyelerin acil nitelikli olan ancak finansmanında zorluk yaşanan içme suyu ve
kanalizasyon projelerine kaynak sağlanması amacıyla 2011 yılında SUKAP programını
başlattık.
Programla nüfusu 25 binin altında olan yerleşimlerin içme suyu ve kanalizasyon
projelerine yüzde 50 merkezi bütçe hibesi sağladık. Programa merkezi bütçeden 2,6
milyar TL kaynak aktardık. Program kapsamında 1,7 milyar TL maliyetli 528 projeyi
tamamladık, 4,1 milyar TL maliyetli 475 projeyi sürdürmekteyiz.
İçmesuyu yatırımlarımızla İstanbul, Ankara İzmir, Bursa, Mersin, Erzurum,
Şanlıurfa, Diyarbakır, Mardin başta olmak üzere bütün şehirlerimizin içmesuyu
meselesini uzun vadeli olarak çözdük. Ayrıca, 81 ilimizin uzun vadeli içmesuyu ihtiyacını
planladık. Yaptığımız çalışmalarla özellikle 2014 yılında yaşadığımız büyük kuraklıkta
dahi şehirlerimizi susuz bırakmadık.
İstanbul’un uzun vadeli içmesuyu ihtiyacını karşılayabilmek için Cumhuriyet
tarihinin en büyük içmesuyu projesi olan Melen Projesinin ilk iki merhalesini
tamamladık. İstanbul’a içmesuyu temin etmek için farklı projeleri ayrı ayrı hayata
geçiriyoruz. Melen Projesi dâhilindeki, dünyada iki kıtayı birbirine bağlayan ilk ve tek,
5.551 metre uzunluğundaki Boğaziçi Tüneli ile Asya ve Avrupa’yı denizin 135 metre
altından birleştirdik.
İzmir’e içmesuyu temin etmek için Gördes Barajını 2009 yılında tamamladık. 106,5
km isale hattı da inşa edilerek 59 milyon m3 içmesuyu sağladık.
Ankara’nın uzun vadeli su ihtiyacının karşılanması için, Gerede yakınlarından 226
milyon m3/yıl su, 4,5 metre çapında 32 km tünel vasıtasıyla, Çamlıdere Barajına cazibeli
olarak aktarılacaktır.
“Ergene Havzası Koruma Eylem Planı” kapsamında DSİ tarafından 12, IPA
kaynaklarıyla ise 1 adet olmak üzere toplamda 13 adet evsel atıksu arıtma tesisi (EAAT)
projesi yürütülmektedir.
Atıksu arıtma tesisi yönetimlerini teşvik etmek amacıyla, mevzuata uygun olarak
çalıştırılan işletmelere ait atıksu arıtma tesislerinin enerji giderlerinin yüzde 50’sinin
karşılanmasını sağlamaktayız.
230

2011 yılında Su Yönetimi Genel Müdürlüğü, Türkiye Su Enstitüsü ve Altyapı
Hizmetleri Genel Müdürlüklerini kurduk.
DSİ Genel Müdürlüğü’nün nüfusu 100 bin üzerindeki yerleşimlere içmesuyu
projesi yapması ile ilgili kıstası kaldırdık.
Havza bazında kanalizasyon ve atıksu arıtma tesisi yapımı çalışmalarına başladık.
AB hibeleriyle finanse edilen Çanakkale, Kuşadası, Amasya, Bitlis, Kütahya,
Balıkesir Bölgesel Entegre Katı Atık Yönetimi Projelerini hizmete aldık.
GAP Bölge Kalkınma İdaresi Başkanlığı ve ilgili belediyesi tarafından finanse
edilen Adıyaman, Mardin, Nizip katı atık projelerini hizmete aldık.
Samsun ve Erzurum katı atık projelerini hizmete aldık.
Özel Çevre Koruma Kurulu Başkanlığı (mülga) tarafından özel alanlarda birçok
düzenli depolama sahası yapımını gerçekleştirdik.
Dünya Bankasınca finanse edilen Gelibolu, Bergama katı atık projelerini hizmete
aldık.
AB’ye uyum kapsamında atık yönetimi genel esasları, düzenli depolama,
yakma tesisleri, ambalaj atıkları, tıbbi atıklar, atık yağlar, bitkisel atık yağlar, atık pil
ve akümülatörler, ömrünü tamamlamış lastikler, elektrikli ve elektronik eşya atıkları,
hafriyat toprağı, inşaat ve yıkıntı atığı, ömrünü tamamlamış araçlar gibi alanlarda çeşitli
yönetmeliklerin yürürlüğe girmesini sağladık.
b. Neler Yapacağız
Önümüzdeki dönemde de vatandaşlarımızın yaşam kalitesini artıracak şekilde
kentsel altyapı çalışmalarına hız vereceğiz ve yaşanabilir mekânlar vizyonumuz
çerçevesinde kentlerimizde temel altyapı gereksinimlerini tamamlamış olacağız.
Su yönetimine ilişkin mevzuattaki eksiklik ve belirsizlikler giderilerek kurumların
görev, yetki ve sorumlulukları netleştirilecek, su yönetimiyle ilgili tüm kurum ve
kuruluşlar arasında işbirliği ve koordinasyonu geliştireceğiz.
İklim değişikliğinin ve su havzalarındaki tüm faaliyetlerin su miktarı ve kalitesine
etkilerini değerlendirerek havzalarda su tasarrufu sağlama, kuraklıkla mücadele ve kirlilik
önleme başta olmak üzere gerekli önlemleri alacağız.
İçme suyu ve kanalizasyon yatırım ve hizmetlerinin sağlanmasında mali
sürdürülebilirliği gözeteceğiz.
Melen Barajının inşaatını 2016 yılında tamamlayacağız.
Gerede Projesini tamamlayarak Ankara’nın 2050 yılına kadar içmesuyu
problemini çözeceğiz.
KKTC’nin uzun vadeli su ihtiyacının karşılanması için, Anamur Dragon Çayından
231

75 milyon m3/yıl suyun, Akdeniz’e askıda döşenen borular vasıtasıyla KKTC tarafında
Girne yakınlarında inşa edilen Geçitköy Barajı’na aktarılarak adaya götürülmesini
sağlayacağız.
Büyükşehirlerde katı atık yönetimini yeni bir model çerçevesinde ele alacağız.
Sokaklarda çöplerden geri dönüştürülebilir maddeleri ayıklayan vatandaşlarımızın
insani şartlarda çalışmasını temin etmek üzere kayıt sistemi oluşturacağız.
Belge sahibi olmak şartıyla çöp toplayıcılarına ikamet ettikleri belediyeler
tarafından çalışma şartlarına uygun yazlık ve kışlık olmak üzere her yıl iş kıyafeti ve
ayakkabılarını ücretsiz olarak temin edeceğiz. Belge sahibi bu kişilerin yıllık sağlık
taramalarının yine bağlı bulunduğu belediyelerde yer alan sağlık birimleri tarafından
ücretsiz olarak yaptırılmasını sağlayacağız.
Yerel yönetimlerin katı atık toplama, taşıma, geri kazanım ve bertaraf tesislerini
KAP (Katı Atık Programı) çerçevesinde Merkezi Bütçeden her yıl ayıracağımız kaynakla
destekleyeceğiz. Katı Atık Ana Planı esasları dahilinde fizibilite, proje ve uygulama
aşamalarında yerel yönetimlerin katı atık tesislerinin finansmanını SUKAP benzeri bir
yapı ile gerçekleştireceğiz.
5.5. Yerel Yönetimler
AK Parti olarak, idarenin bütünlüğü anlayışıyla merkezi idare ve yerel yönetimler
arasında hizmetlerin akılcı bir anlayışla dağılımını öngörüyoruz. Merkezi ve yerel
yönetimleri birbirini tamamlayan ve vatandaşlarımıza hizmetleri en etkili şekilde
ulaştırma sürecinde temel unsurlar olarak konumlandırıyoruz.
Önümüzdeki dönemde de merkezi standartlar çerçevesinde kamu hizmetlerinin
yerinden karşılanması temel ilkemiz olmaya devam edecektir.
Merkezi yönetim ile yerel yönetimler arasında sağlıklı bir işbirliği ve
koordinasyonu esas almakta ve yerel nitelikteki her türlü kamu hizmet sunumunun asıl
sorumlusunun yerel yönetimler olması gerektiğini düşünmekteyiz. Yerel yönetimlerin,
idari ve mali kapasitelerini geliştirerek, vatandaşa en yakın ve yerel taleplere en duyarlı
hizmet birimleri olarak hızlı ve verimli çalışmalarını öngörüyoruz.
a. Neler Yaptık?
Ülkemizde yerel hizmetlerin daha etkin, hızlı ve nitelikli, şeffaf, katılımcı,
hesap verebilir, çevreye duyarlı, dezavantajlı kesimlerin ihtiyaçlarını gözeten ve mali
sürdürülebilirliğini sağlamış bir yönetim anlayışıyla sunulması yönünde ilerlemeler
kaydettik.
Mahalli idarelerde yeniden yapılanma çalışmalarını başlattık ve bu idarelerin,
sorumluluk, görev ve hizmet alanında birçok temel düzenleme gerçekleştirdik. Yerel
yönetimlerin yeniden yapılandırılması çerçevesinde ölçek ekonomilerinden faydalanarak
hizmetlerde etkinlik, koordinasyon ve kalitenin yükseltilmesi amacıyla büyükşehir
belediyesi sayısını artırırken belediye sınırlarının il sınırlarına genişlemesini sağladık. Bu
yerlerde il özel idarelerinin kapatılmasını ve Belediye sayılarının azalmasını sağladık.
232

2002 yılında belediye yönetiminde yaşayan nüfusun toplam nüfusa oranı yüzde
81 iken, 2014 yılında bu oran yüzde 93 olmuştur. 2002 yılında belediye sayısı 3.228 iken
bu sayı 2015 yılında 1.397’ye düşmüştür. 2002 yılında büyükşehir sayısı 16 iken bu sayı
2014 yılında yapılan düzenleme ile 30’a yükselmiştir.
5216 sayılı “Büyükşehir Belediyesi Kanunu”, 5302 sayılı “İl Özel İdaresi Kanunu”
ve 5393 sayılı “Belediye Kanunu”nun çıkarılmasını sağladık.
Kentsel altyapıdaki finansman güçlüklerini gidermek ve ölçek ekonomilerinden
yararlanmak amacıyla 5355 sayılı Mahalli İdare Birlikleri Kanununun çıkarılmasını
sağladık.
Mahalli idareler personelinin eğitim ihtiyacının karşılanması amacıyla birçok
kurumumuz tarafından eğitim projeleri sürdürülmektedir.
Belediyelerin performanslarının ölçülmesi amacıyla İçişleri Bakanlığımız
bünyesinde BEPER projesini tamamladık.
Belediyelerle ilgili temel verilerin ortak bir veri tabanında toplanması amacıyla
yürütülen Yerel Bilgi Projemiz devam etmektedir.
Belediye hizmetlerinin vatandaşa internet ortamında sunulması, yerel hizmetlerin
daha etkin, az maliyetli ve her yerden erişilebilir hale getirilmesi, vergi ve fatura gibi
ödemelerin internet üzerinden yapılabilmesi amacıyla İçişleri Bakanlığımız bünyesinde
Bulut Belediye Projesini başlattık.
b. Neler Yapacağız
Yerel yönetimlerde insan ve hizmet odaklı bir yönetim anlayışına sahibiz. Parti
programımızda yer aldığı üzere önümüzdeki dönemde de çağımızın bir gereği ve ileri
demokrasinin temel şartı olan yerelleşme ve yerel yönetimlerin devlet yapısı içerisindeki
ağırlığını artırmaya yönelik faaliyet ve çabalarımız aynen devam edecektir.
Yerel yönetimleri, salt bir idari ve teknik aygıt olarak görmek değil; ileri
demokrasi, yönetişimin kurumsallaşması, vatandaşın güçlendirilmesi ve yönetime
katılması, saydamlık ve hesap verebilirliğin tesisi ile kamu hizmet sunumunda etkinlik ve
verimliliğin artırılmasının bir aracı olarak görmekteyiz.
Bu kapsamda yerel yönetimleri daha da güçlendirmeye yönelik yasal ve kurumsal
düzenlemelerimizi sürdüreceğiz.
Yerel tercihler dikkate alınarak sağlık, eğitim, kültür, sosyal yardımlaşma, turizm,
çevre köy hizmetleri, tarım, hayvancılık, imar ve ulaşım hizmetlerinde yerel yönetimlerin
etkinliğinin artırılmasına yönelik çabalarımızı sürdüreceğiz.
Mahalli idarelerin yerel gelirlerini artırmaya yönelik düzenleme yapacağız.
Büyükşehir belediyelerinin hizmet sunum yöntemleri yeni bir model çerçevesinde
değerlendirilerek gerekli idari, kurumsal ve mevzuat düzenlemeleri yapacağız.

233

Yerel yönetimlerin asgari hizmet standartlarını belirlemeye yönelik mevzuat
çalışmasını başlatacağız.
Yerel yönetim hizmetlerinin etkinliğini ve sürekliliğini sağlamak üzere
personelinin özellikle teknik kadronun her seçim döneminde değişmesini engelleyecek
mevzuat çalışması yapacağız.
Yerel yönetimlerin hizmetlerinin önceliğinin belirlenmesi ve altyapı yatırımlarına
yeterli kaynak tahsis edilmesini sağlayan düzenlemeler yapacağız.
Başta yeni kurulan büyükşehir belediyeleri olmak üzere mahalli idarelerde çalışan
personelin kapasitelerini artırmaya yönelik ölçüt ve standartları belirlenmiş eğitim
çalışmaları düzenleyeceğiz.
Bu kapsamda hazırladığımız “Yerelde Kurumsal Kapasitenin Geliştirilmesi
Öncelikli Dönüşüm Programı”mızı hayata geçireceğiz. Program kapsamında;
Vatandaşlarımızın belediye hizmetlerinden memnuniyetini belirli aralıklarla
ölçeceğiz.
Belediye hizmetleriyle ilgili alanlarda hizmet standartlarını belirleyeceğiz.
Bulut Belediye Projesi ile elektronik ortamda sunulacak belediye hizmetlerini
standartlaştırarak merkezi bir altyapıya kavuşturacağız.
Büyükşehir belediyelerinin akıllı kent uygulamalarına yönelik çalışmalarını
destekleyeceğiz.
Mevcut ve yeni kurulan büyükşehir belediyelerini tecrübe aktarımı için
eşleştireceğiz.
Büyükşehirlerde kırsal alanın ihmal edilmemesi için bütçelerinden bu alana
asgari bir oranda kaynak ayrılmasına ilişkin düzenlemenin uygulamasını titizlikle takip
edeceğiz.
Kent konseylerinin toplanma ve çalışma sistemlerini gözden geçirecek ve
işlevselliklerini artıracağız.
Yerel yönetimlerde insan kaynakları yönetimi sistemi kuracağız.
Yerel yönetimlerde uzmanlık ve kariyer yapısını güçlendireceğiz.
Valiliklerde nitelikli eleman istihdamını sağlayacağız.
Yöneticiler için sistematik eğitim programları uygulayacağız.
Üniversiteler başta olmak üzere yerelde proje geliştirme kapasitesini
güçlendireceğiz.
Bölge kalkınma idarelerini güçlendireceğiz.

234

Proje bazlı destekler ile STK’ların kapasitelerini artıracağız.
STK-kamu işbirliğinin genel çerçevesini çizen bir kanun tasarısı hazırlayacağız.
Büyükşehir Belediyesi Kanunu’nu mevcut tecrübelerimiz ışığında aksaklıklarını
giderecek şekilde iyileştireceğiz. Büyükşehirlerde ilçe belediyelerinin kaynaklarının
artırılmasına yönelik tedbirler alacağız.
Mahalli idarelerin borçlanma sistemi ve hesap verilebilirliğini güçlendirecek
mahiyette düzenlemeler yapacağız.
Temel belediye hizmetleriyle ilgili alanlarda hizmet standartları belirleyerek
yürürlüğe konulmasını sağlayacağız.
Mahalli idarelerin sivil toplum örgütleriyle ortak projeler ve faaliyetler yürütmesi
için mevzuattaki düzenlemeleri genişletecek, mahalli hizmetlere gönüllü katılım teşvik
edecek, kent konseylerini daha etkin konuma getireceğiz.
Kırsal kesimlerde coğrafi ve sosyal koşulları dikkate alarak, imar mevzuatında
yeni bir düzenleme yapacağız.
5.6. Kırsal Kalkınma
AK Parti olarak kırsal alanı; dengeli kalkınmanın ve şehir-kır bütünlüğü içerisinde
sosyal hayatımızın tamamlayıcı bir unsuru olarak değerlendiriyoruz. Ayrıca kırsal
alanı, kentlerimizi ve ülkemizi besleyen, temel girdiler sağlayan, üzerinde yaşadığımız
topraklara ve çevreye değer katan yerler olarak görüyoruz. Bu yaklaşımla, kırsal kesimde
yaşayan vatandaşlarımıza temel hizmetlerin ulaştırılması, yaşam kalitelerinin artırılması
ve kırsal yaşamın korunarak geliştirilmesi temel önceliklerimiz arasındadır.
Sürdürülebilir kalkınmanın kırsal üretim ve koruma ile mümkün olacağı şiarıyla
kırsal nüfusumuzun temel ve altyapı ihtiyaçlarını karşılayarak kırsal alanda üretken bir
biçimde yaşamasını sağlamayı ülkemizin sağlıklı ve dengeli bir biçimde kalkınması
açısından hayati önemde görmekteyiz.
a. Neler Yaptık?
AK Parti olarak birinci atılım döneminde kırsal altyapıyı geliştirmek ve kalkınmayı
sağlamak amacıyla çeşitli projeler geliştirdik ve Cumhuriyet tarihimizin en büyük kırsal
altyapı hamlesini başlattık.
Türkiye için ilk defa ulusal kırsal kalkınma strateji belgelerini (UKKS) hazırladık.
UKKS-I (2007-2013) dönemini, UKKS-II ise 2014-2020 dönemini kapsamaktadır.
Yine ülkemiz için ilk defa Kırsal Kalkınma Planını (2010-2013) hazırladık.
Mevzuatla çok sektörlü ve aktörlü bir konu olan kırsal kalkınmada ihtiyaç
duyulan kurumlar arası işbirliğini tesis ettik ve Kırsal Kalkınma Planı’nın izleme yapısını
güçlendirdik.

235

Kırsal kalkınmayla ilgili merkezi ve yerel idarelerin asil, kamu dışı kesimlerin ise
gözlemci statüde oldukları ve danışma organı işlevinde olan bir Kırsal Kalkınma İzleme
Komitesi oluşturduk
2006 yılında başlattığımız “Kırsal Kalkınma Yatırımlarını Destekleme
Programı”mız kapsamında yüzde 50 hibe destekleri ile 5.589 yeni tarımsal tesise 1,2
Milyar hibe vererek 60 bin kişiye istihdam imkânı sağladık.
AB ve diğer uluslararası kuruluşlardan temin edilecek fonlarla yürütülecek
tarım ve kırsal kalkınma programlarını yönetmek üzere Mayıs 2007’de Tarım ve Kırsal
Kalkınmayı Destekleme Kurumunu kurduk.
IPARD kapsamında 855 Milyon Avrosu AB hibesi olan toplam 1,1 Milyar Avro
desteği kırsal kalkınma için yatırımcılara sunduk. Bu kapsamda bu güne kadar 7.647
proje tamamlanarak toplam 5,8 Milyar TL yatırım yaptık. Desteklenen IPARD projeleri ile
42 bin kişiye yeni istihdam imkânı sağladık.
Kırsal Alanlarda toplamda 6 Milyar TL yatırım alanı oluşturduk.
2011 yılından bu yana IPARD destekleri ile 614 kadın yatırımcıya yaklaşık 80
milyon TL hibe ödemesi gerçekleştirdik.
2007 yılından beri makine-ekipman alımlarına yüzde 50 Hibe desteği
verilmektedir. Bugüne kadar 270 Bin adet makine-ekipman alımına 1.121 milyon TL hibe
desteği verdik.
1990-2002 Döneminde 681 kooperatife 99 milyon TL kredi kullandırılmış iken,
2003-2014 döneminde kredi verilen kooperatif sayısını yaklaşık 3 kat, destek miktarını ise
yaklaşık 22 kat arttırarak 2,2 milyar TL ile 1.858 kooperatif destekledik.
Tarımsal Yayım ve Danışmanlık Hizmetlerine Destekleme Ödemesi kapsamında
2009 yılından bugüne kadar toplam 214 milyon TL destekleme ödemesi yaptık.
Köylerin yol ve içme suyu gibi temel altyapı ihtiyaçlarına yönelik 2005 yılında
başlattığımız KÖYDES Projesini, zamanla küçük ölçekli sulama ve atık su işlerinin
de kapsanmasıyla entegre bir altyapı programına dönüştürdük. Projeye 2005-2015
döneminde yaklaşık 9,5 milyar TL kaynak tahsis ettik.
KÖYDES Projesinin 2005–2015 uygulama döneminde; 7,33 bin km ham, 80
bin km stabilize, 107,5 bin km asfalt ve 2,8 bin km beton yol olmak üzere 197 bin km
uzunluğunda yol; köy içi yollarda ve köy meydanı düzenlemelerinde 16,9 milyon m²
parke yatırımını gerçekleştirdik.
İçme suyu projeleriyle; 4.290 susuz ve 48.324 suyu yetersiz olmak üzere toplam
52.615 üniteye içme suyu yatırımı götürdük. Küçük sulama yatırımlarıyla 62 bin hektar
tarım alanını sulamaya kavuşturduk, 65 bin çiftçi ailesi bu sulama yatırımlarından
yararlandırdık. 174 ünitede de atık su yatırımı gerçekleştirdik.
2005–2015 döneminde toplam köy yolu ağı yaklaşık 42 bin km artmasına rağmen,
asfalt-beton yol oranı yüzde 33’ten yüzde 46’ya, suyu yeterli ünite oranı ise yüzde 81’den
yüzde 92’ye çıkmıştır.
236

KÖYDES Projesi uygulamaları başta olmak üzere köylerin mahalli müşterek
nitelikteki hizmet ve yatırım ihtiyaçlarını karşılamak üzere hemen hemen tüm ilçelerde
Köylere Hizmet Götürme Birliklerini kurduk.
2007-2008 döneminde nüfusu 10 binden düşük belediyelerin küçük ölçekli altyapı
ihtiyaçlarını karşılamak üzere BELDES Projesini hayata geçirdik. Projeye aktardığımız
kaynak büyüklüğü yaklaşık 626 milyon TL’dir.
İlgili illerde yürüttüğümüz Köye Dönüş ve Rehabilitasyon Programımız
kapsamında hak sahiplerinin projelerini destekledik.
IPARD-II Programı (2014-2020) taslağının hazırlanarak 2014 yılı sonunda Avrupa
Komisyonu onayına sunulmasını sağladık.
b. Neler Yapacağız?
Önümüzdeki dönemde kırsal politikaların coğrafi kapsamının tespiti ve kırsal alan
istatistiklerinin sağlıklı bir şekilde üretilebilmesini teminen, idari yapıda meydana gelen
değişimlerden de etkilenmeyecek, kademeli bir kırsal alan tanımı üreteceğiz.
Kırsal alanda köy bazlı hizmet ve yatırım ihtiyacı analizi yapacağız.
Doğal ve kültürel kaynak potansiyeli yüksek yörelerde kırsal turizm altyapısını
geliştireceğiz.
Kırsal alanda yürütülen iskân projelerinin yöresel mimari dokuyu gözetecek
şekilde uygulanmasını sağlayacağız.
Ulusal kaynaklarla merkezi idareler tarafından yürütülen tüm kırsal kalkınma
program ve projelerinin uygulayıcı kurum başkanlığında ilgili kurumlarla bir araya
gelinerek yıllık çalışma ve saha ziyareti yapacağı yönlendirme komitelerinin ihdas
edilmesini sağlayacağız.
KÖYDES kapsamında derlenen köy altyapısı verilerinin Resmi İstatistik
Programı kapsamına kazandırılması ve TÜİK tarafından yıllık köy altyapısı envanterinin
yayımlanmasını sağlayacağız.
Kırsal Kalkınma Desteklerinin 81 ile yaygınlaştırılmasını sağlayacağız.
IPARD kapsamında, 1,9 Milyar TL’si hibe olmak üzere toplamda 4 Milyar TL yeni
yatırımla ilave 5 bin tesis açacak, 40 bin yeni istihdam sağlayacağız.
IPARD-2 Uygulama Döneminde, IPARD-I`den farklı olarak kamu katkısının kadın
ve genç çiftçilerde yüzde 70`e kadar çıkarılmasını sağlayacağız.
IPARD-2 Uygulama Döneminde, Kırsalda “Yenilenebilir Enerji Yatırımları” destek
kapsamına alınmasını, destek oranının kamu yatırımları için yüzde 100`e kadar çıkmasını
sağlayacağız.
81 İlimizin TKDK tarafından desteklenmeye başlaması ile TKDK’yı Ödeme
Ajansına dönüştüreceğiz.
237

2015 yılı ve sonrasında kırsal kalkınma alanındaki bilgi ve tecrübelerimizi SESRIC
üyesi 57 İslam Ülkesine aktaracağız.
5.7. Çevrenin Korunması
Günümüzde insan faaliyetlerinin doğal kaynaklar üzerinde yarattığı baskı giderek
artmaktadır. AK Parti olarak, temel yaklaşımlarımızdan biri de her türlü politika ve
kararda daha fazla gözetilecek bir öncelik haline gelen çevre konularında uluslararası
gelişmeleri yakından takip etme, koruma ve kullanma dengesini gözeten bir anlayışla
politika üretmektir.
AK Parti olarak, çevrenin korunmasını sadece ulusal ve uluslararası bir
sorumluluk gözüyle değil, nesiller arası hakkaniyeti sağlamak açısından da bir
zorunluluk olarak görüyor, iklim değişikliği başta olmak üzere, artan çevresel
sorunlara karşı hassasiyet ve tabii afetler konusunda hazırlıklı olmayı en önemli
sorumluluklarımızdan biri olarak addediyoruz.
Nitelikli bir kalkınma ortamının tesisinin ancak sürdürülebilir bir çevre yaklaşımı
ile mümkün olacağını benimsiyoruz.
a. Neler Yaptık?
Birinci atılım döneminde başta küresel ısınmaya neden olan sera gazı
emisyonlarının kontrolü olmak üzere, yenilenebilir enerji kullanımının ve enerji
verimliliğinin artırılması, atık yönetiminin etkinleştirilmesi, içmesuyu ve kanalizasyon
gibi hizmetlerin yaygınlaştırılması ve kalitesinin yükseltilmesi, orman ve korunan
alanların genişletilmesi, biyolojik çeşitliliğin korunması ile ilgili uygulamalara öncelik
verdik ve çevresel göstergeleri iyileştirdik.
AK Parti olarak çevre politikalarında ve uygulamalarında ülkemizde yeni bir
dönemi başlattık. Çevreyi koruma, her türlü kirliliği giderme, ağaçlandırma, yenilenebilir
enerji ve enerji verimliliği, tarım topraklarının korunması, içme suyuna erişim
alanlarında önemli adımlar attık.
Modern çevre teknolojileri ile arıtma tesislerini yaygın olarak ilk defa AK Parti
hükümetleri döneminde memleketimize kazandırdık. Çevreye duyarlı faaliyetlerin insan
sağlığının yanısıra yeşil teknolojiler, yeşil işler gibi yeni fırsatları hazırladığı gerçeğinden
hareketle yeşil büyümeye geçiş sürecini başlattık. Bu çerçevede çevrenin korunması ve
sürdürülebilir kullanımı için çok sayıda proje üretip dev yatırımlara imza attık.
Küresel iklim değişikliğiyle mücadele kapsamında 2004 yılında Birleşmiş Milletler
İklim Değişikliği Çerçeve Sözleşmesine ve 2009 yılında Kyoto Protokolü’ne taraf olduk.
İklim değişikliği mücadele kapsamında Ulusal İklim Değişikliği Stratejisi ve İklim
Değişikliği Eylem Planını hazırladık.
2005 yılında 54 olan hava kalitesi ölçüm istasyonlarının sayısını 2014’de 175’e
çıkardık.
2007 yılından beri kükürtdioksit ve partikül madde bazında izlenen hava kalitesi
ölçüm sonuçlarına göre ülke genelinde partikül madde yüzde 36 ve kükürt dioksit yüzde
50 oranında azaltmıştır.
238

Ülkemizde kimyasalların, çevre ve insan sağlığına olumsuz etkilerini önlemek
maksadıyla üretilen veya ithal edilen bütün zararlı kimyasalların zararlarına ilişkin
sınıflandırma ve etiket bilgilerinin toplandığı bir veri tabanı oluşturmak amacıyla
çevrimiçi Kimyasal Kayıt Sistemini kurduk.
Türkiye’de üretimi yasak olan ozon tabakasını incelten maddelerin ithalatına
yönelik çok sıkı kota önlemleri uyguladık. Ülkemiz ozon tabakasının incelmesiyle
mücadele kapsamında son yıllarda yapmış olduğu önemli çalışmalarla Montreal
Protokolü kapsamında en başarılı ülkeler arasında yer almıştır.
Ülkemizde 2002 yılında 12 olan Özel Çevre Koruma Bölgesi sayısını 2014 yılında
16’ya yükselttik. Ülkemizin korunan alanların toplam yüz ölçümüne oranını 2002
yılındaki yüzde 4,34 oranından 2014 yılında 8,10’a çıkardık.
Temiz denizlerin bir göstergesi olan mavi bayrağa sahip plaj sayısını 2002
yılında 127 iken 2014 yılında 397’ye çıkardık. Ülkemiz bu sayıyla dünyada üçüncü sıraya
yükselmiştir.
Ülkemiz kıyılarında denizel tür, habitat ve denizel ekosistem açısından önemli
olan toplam 73 adet denizel hassas alan belirledik.
Çevrimiçi ÇED Süreci Yönetimi sistemi oluşturularak ÇED kapsamında yer alan
tüm süreçlerin elektronik sistem üzerinden gerçekleştirilmesini sağlayarak zaman
kaybını azalttık.
Çevrimiçi Çevre İzinleri uygulaması başlamış olup, daha önceleri yatırımcıdan
toplam 199 belge talep edilirken, e-çevre izinleri uygulamamız ile artık sadece 16 belge
istenilmektedir.
Ülkemizdeki 25 havzanın havza koruma eylem planlarını 2013 yılı sonunda
tamamladık.
Trakya Gelişim Projemiz (TRAGEP) kapsamında Trakya’da baraj ve göletler
inşa edecek, mümbit toprakları suya kavuşturacak, dereler ıslah edecek, içme ve
kullanma suyu ihtiyacımızı 2050 yılına kadar çözeceğiz. Programla ileri atıksu arıtma
tesisleri ile katı atık (çöp) bertaraf tesisleri kuracağız. Ergene nehrinin temizlenmesi için
hazırladığımız Eylem Planı’nı hızla hayata geçirerek, Havzada toplam 13 adet atıksu
arıtma tesisini bu yıl tamamlayacağız. Ayrıca, Eylem Planı kapsamındaki 8 adet OSB
projesinin altyapı inşaat ihalelerini 2015 yılında yapacağız.
Türkiye, iktidarımız döneminde dünyada orman varlığını arttıran nadir ülkelerden
birisi olmuştur. 2002 yılında 208 milyon dekar olan orman varlığımızı artırarak 217
milyon dekara çıkardık.
Ağaçlandırma Seferberliği (2008-2012) kapsamında 5 yılda 2 milyon 430 bin
hektar alanda ağaçlandırma çalışma yürüttük. Ağaçlandırmada dünyada ilk üçe girme
başarısını gösterdik. 2003-2014 yılları arasında 3 milyar 250 milyon adet fidanı toprakla
buluşturduk.
Sadece ormanlar değil insanımızın iç içe yaşadığı alanları da yeşillendirmek
239

gayesiyle bugüne kadar toplam 15.500 km karayolu kenarı, 38.000 okul bahçesi, 16.400
ibadethane ve mezarlık, 1.400 sağlık ocağı ve hastane bahçesini ağaçlandırdık.
Erozyonla Mücadele kapsamında, Baraj Havzaları Yeşil Kuşak Ağaçlandırmaları
Eylem Planı ile bu güne kadar 121 adet baraj ve göletin etrafı ağaçlandırdık.
1970’li yıllarda denizlere, göllere ve barajlara erozyonla taşınan toprak miktarı
yılda 500 milyon ton iken, son 13 yılda yapılan çalışmalarla bu miktarı 2015 yılında 170
milyon tona düşürdük.
Özel sektör fidancılığını destekliyoruz. İthalatı önleyip fidan ihraç eden bir ülke
haline gelmek için ilk fidan borsasını 2014 yılında Sakarya’da kurduk.
2003 yılında başlattığımız Şehir Ormanı Projesiyle, bugüne kadar 127 adet Şehir
Ormanı ve 2014 yılı sonu itibarıyla toplam 227 Bal Ormanı kurduk.
Türkiye’yi, orman yangınlarıyla mücadelede çevre ülkelere de her an yardım
edebilecek güçlü bir orman yangını söndürme sistemine kavuşturduk.
Kamuoyunda 2/B olarak bilinen orman vasfını yitirmiş arazilerin değerlendirilmesi
ve satışı konusunda yapılan düzenleme ile 40 yıldır çözülemeyen ve vatandaş ile devleti
karşı karşıya getiren meseleyi çözdük.
Korunan alanlarımızı artırıyoruz. 2002 yılında 952 olan korunan alan sayısını 2013
yılında 1.760’a, korunan alan miktarını ise 3,4 milyon hektardan 6,3 milyon hektara
çıkarttık. 12 yıl içinde Milli Park sayısını 33’ten 40’a, Tabiat Parkı sayısını 17’den 192’ye
çıkardık.
b. Neler Yapacağız?
AK Parti olarak çevre konularında uluslararası gelişmeleri yakından takip etmeye,
koruma ve kullanma dengesini gözeten ve sürdürülebilir kaynak kullanımının önemini
bilen bir anlayışla politika üretmeye devam edeceğiz.
Yeşil büyümenin başta istihdam yaratma ve teknoloji gelişimi olmak üzere
getireceği bütün fırsatlardan faydalanılmasını benimseyecek, sürdürülebilir üretimtüketimi sağlamak üzere kamu alımlarında çevre dostu ürünlerin tercih edilmesini
sağlayacağız.
İklim değişikliği başta olmak üzere, artan çevresel sorunlara karşı hassasiyet ve
tabii afetler konusunda hazırlıklı olmak, bu dönemde de halkımıza ve yegâne yaşam
ortamımız dünyaya karşı partimizin en önemli yükümlülükleri arasında yer almaya
devam edecektir.
Çevreci bir ulaşım anlayışıyla, başta kentler olmak üzere yolcu ve yük trafiğinin
yoğunlaştığı alanlarda gürültü kirliliği dâhil olmak üzere kirliliğin azaltılmasına özel
önem vereceğiz.
Başta karayolu olmak üzere; tüm ulaşım türlerinde sera gazı emisyonlarına
yönelik çalışmalara öncelik verecek ve gerekli takip sistemini kuracağız.

240

Büyükşehirlerde akıllı sistemlerle desteklenen bütünleşik toplu taşıma sistemlerini
hayata geçireceğiz. Elektrikli demiryolu hatlarını yaygınlaştırarak sera gazı emisyonlarını
azaltacağız.
Trafiğin yoğun olduğu tarihi şehir merkezlerinde trafiği yer altına alacağız.
Şehirlerde yeni gelişen alanlarda kişi başına 10 metrekare olan yeşil alan şartını,
15 metrekareye çıkaracak ve uygulama etkinleştireceğiz.
Belediyelerin, sivil toplum kuruluşlarının ve özel sektörün kuracağı hayvan bakım
merkezlerini ve hastaneleri teşvik edeceğiz.
Atık yönetimi hizmetlerinin desteklenmesine devam edeceğiz. Atık azaltma,
kaynakta ayrıştırma, toplama, taşıma, geri kazanım ve bertaraf safhalarını teknik ve mali
yönden bir bütün olarak uygulayarak çevreye verilen tahribatı en aza indireceğiz.
Atık yönetiminin, geri dönüşüm yoluyla hem enerji üretimini, hem de istihdamı
artırıcı bir yatırım alanı olmasını sağlayacağız.
Küçük hidroelektrik santrallere (HES) ilişkin çevre duyarlılığını en üst düzeyde
hayata geçirecek, bu amaçla gerekli düzenlemeleri hızlı bir şekilde yaparak etkili bir
şekilde uygulayacağız. Prensip olarak 10 MW kurulu gücün altındaki HES’lere izin
vermeyeceğiz.
Yer üstü ve yer altı su kaynaklarını kapsayacak şekilde, hukuki ve kurumsal olarak
“Bütüncül Su Kaynakları Yönetimi Modeli”ne geçeceğiz. Böylece bütün su havzalarını
koruma altına alacak, kirlenmeye karşı önleme stratejileri geliştirecek ve vatandaşın
buna katılımını sağlayacağız.
Su Kanunu çıkararak, su yönetimine ilişkin mevzuattaki eksiklik ve belirsizlikleri
giderecek; kurumların görev, yetki ve sorumluluklarını netleştirecek; su yönetimiyle ilgili
bütün kurum ve kuruluşlar arasında işbirliği ve koordinasyonu geliştireceğiz.
Su kaynaklarımızın daha etkin yönetimi ve korunması için havza esaslı su
yönetimine geçiyoruz. 25 havza için Havza Koruma Eylem Planı’nı tamamlayarak
uygulamaya geçtik. Trakya’nın kanayan yarası Ergene Nehrinin temizlenmesi için
Ergene Havza Koruma Eylem Planı ve projelerini hazırlayarak uygulamaya koyduk.
Ergene Havzası Eylem Planı kapsamındaki OSB’lere ait beş atıksu arıtma tesisi inşaat
ihalesi gerçekleştirilmiştir. Kollektör Hattı ve Deniz Derin Deşarj projesi ihale edilecek
olup, projeleri 2 yılda tamamlamayı hedefliyoruz.
Havza bazında entegre atıksu ve su yönetimi sistemi oluşturma çalışmalarına hız
vereceğiz. Ulusal havza yönetim sistemini, su kaynaklarının korunması ve sürdürülebilir
kullanımına imkân verecek şekilde geliştireceğiz.
2019 yılına kadar havza koruma eylem planlarının tamamını nehir havza yönetim
planlarına dönüştüreceğiz. 17 havzanın Kuraklık Yönetim Planlarını hazırlayacağız.
Taşkınlarla mücadelede etkili yönetime geçiyoruz. Taşkınları; öncesinde,
esnasında ve sonrasında tüm havzalarda nehir havzası bütününde yöneteceğiz. 17
241

havzanın taşkın yönetim planını hazırlayacağız.
13 havzada hazırladığımız izleme programlarını, 2015 yılında 12 havzada
tamamlayacağız. 2016 yılına kadar bütün akarsu ve göllerimizin su kalitesini, AB
normlarına göre izleyeceğiz. Ergene Havzasında kurduğumuz gerçek zamanlı otomatik
izleme sistemini ihtiyaç duyulan diğer havzalarda da kuracağız.
Su kaynaklarımızın kalitesini koruyacağız. Su kaynaklarının kalitesinin evsel atık,
sanayi atık, zirai ilaç ve zehirli maddelere karşı korunması maksadıyla standartlar ve
alınması gereken tedbirleri belirleyeceğiz.
Zirai sulama, içme ve diğer su sektörlerinde etkin ve verimli su kullanımını
sağlayacağız. Ayrıca evsel, sanayi ve sulamadan dönen suların iyileştirilerek yeniden
kullanılmasını sağlayacağız.
Bilimsel yöntemlerle iklim değişikliğinin ve su havzalarındaki bütün faaliyetlerin
su miktarı ve kalitesine etkileri değerlendirilerek havzalarda su tasarrufu sağlama,
kuraklıkla mücadele ve kirlilik önleme başta olmak üzere gerekli uyum önlemlerin
alınmasını sağlayacağız.
Su Bilgi Sistemi kuracağız ve böylece su ile ilgili bütün verilere tek merkezden
erişilmesini sağlayacağız.
AB Çevre Faslı Su Kalitesi Sektörü kapsamındaki müktesebata uyum
sağlanacaktır.
Ormancılıkta 2023 hedefimiz orman alanlarını ülke yüzölçümünün yüzde 30’una
denk gelen 23,3 milyon hektara yükseltmektir. Bu amaçla, 2015 yılında orman varlığını
22 milyon hektara yükselteceğiz.
2015-2019 yılları arasında; 12 milyon 700 bin dekar alanda 1 milyar 250 milyon
fidanı toprakla buluşturmayı hedefliyoruz.
2015-2019 yılları arasında 500 adet baraj ve göletin etrafını ağaçlandıracak, Maden
Sahaları Rehabilitasyonu Eylem Planları ile de 60 bin dekar alana sahip 1.628 adet terk
edilmiş maden sahasını ıslah ederek tabiata kazandıracağız.
Erozyonla taşınan toprak miktarını 2019 yılında 140 milyon tona indireceğiz.
Orman köylülerimizin yerinde kalkındırılması maksadıyla önümüzdeki 5 yıllık
dönemde “5 Bin Köye, 5 Bin Gelir Getirici Orman” projesi çerçevesinde ceviz, badem,
fıstık çamı gibi meyveli orman ağaçları dikeceğiz.
2019 yılı sonuna kadar ormanlarımızın tamamının tapu ve tescil işlemlerini
tamamlayacağız.
Önümüzdeki dönemde orman varlığımızı daha da artırmak için her türlü tedbiri
alacak, ormanlarımızın ekonomik, sosyal ve ekolojik fonksiyonlarını gözeten bir anlayışla
sürdürülebilir orman yönetimi ilkeleri doğrultusunda yönetmeye devam edeceğiz.
“Tabiatı ve Biyolojik Çeşitliliği Koruma Kanunu” ile tabiatın, tabii değerlerin,
242

biyolojik çeşitliliğin korunması ve halkın tabiat hakkında bilinçlendirilmesi ile toplumun
korumaya yönelik katkılarını arttıracağız.
Ülkemizin biyolojik zenginliğinin net olarak ortaya çıkarılması için başlattığımız
ve 19 ilde belirlediğimiz Ulusal Biyolojik Çeşitlilik Envanteri’ni, 2019 yılına kadar 81 ile
yaygınlaştıracağız.
Ölçüm, izleme, denetim, kontrol ve raporlama altyapısını geliştireceğiz.
Hava kalitesini daha iyi takip edebilmek için Adana, Diyarbakır, Erzurum,
İzmir, Konya ve Samsun illerinde toplam 6 adet Temiz Hava Merkezleri hizmet binası
yapacağız.
Korunan alanların yönetimi konusunda iyileştirmeler yapacağız. Korunan alanlar
içinde ekoturizm gibi gelir getirici faaliyetleri planlayacak ve destekleyeceğiz. Korunan
alanlarda yöre halkına alternatif gelir imkânı sunan alan kılavuzluğu uygulamalarını
düzenli olarak gerçekleştirecek ve bu uygulamaları teşvik edeceğiz.
Yaban hayatının korunması ve desteklenmesi maksadıyla Yaban Hayatı Kurtarma
ve Rehabilitasyon Merkezleri kuracağız.
AB ile uyumlaştırılan mevzuatın uygulanabilmesi için altyapı ve kapasite
geliştirme çalışmaları yapacağız.
Doğa koruma faaliyetlerine devam edeceğiz.
5.8. Afet Yönetimi
Tüm politika ve uygulamalarının merkezine insanı koyan AK Parti için
ülkemizde ve dünyamızın her köşesinde en öncelikli konu insan hayatıdır. Bu şiarla,
vatandaşlarımızın ve elimizin uzanabildiği tüm insanların önce can güvenliği ve ikinci
olarak da mal güvenliğini sağlama konusunda gayret göstermeyi sadece bir görev değil
insani bir sorumluluk olarak görmekteyiz.
Vatandaşlarımızın doğal afet ve acil müdahale edilmesi gereken durumlardan
korunması ve gereken bilinci kazanarak felaketlere karşı hazırlıklı olmasının
sağlanmasına yönelik çaba gösterilmesi, bu alandaki en temel hizmet prensibimizdir.
a. Neler Yaptık?
AK Parti olarak, afet ve acil durum hizmetlerinin daha etkin hale getirilmesi ve
kurumlar arası yetki karmaşasının sona erdirilmesi amacıyla, 2009 yılında Afet ve Acil
Durum Yönetim (AFAD) Başkanlığını kurduk.
Afet ve acil durum yönetimi alanındaki yetki kargaşasını sonlandırarak esnek,
anında ve etkin müdahale edebilir bir yapı oluşturduk.
Bu amaçla Türkiye Afet Müdahale Sistemini kurduk. Türkiye Afet Müdahale Planı
ile “sıfırıncı dakikaya hazırlıklı” olabilmek için tüm kamu, sivil, özel sektör kurum ve
kuruluşların rol ve sorumluluklarını belirledik.

243

AFAD il müdürlüklerinin taşra teşkilatı olarak yeniden yapılandırılması sonucunda
AFAD Başbakanlığını bağlı yaklaşık 5.600 kişilik uygulayıcı bir kurum haline getirdik.
Doğal afet sigorta sisteminin yaygınlaştırılması ve daha etkin hale getirilmesi
amacıyla 6305 sayılı “Afet Sigortaları Kanunu”nu yürürlüğe koyduk. Tapu ve konut
kredisi işlemlerine ek olarak elektrik ve su abonelik işlemlerinde de Zorunlu Deprem
Sigortası (ZDS) kontrolüne başlanmasını sağladık.
Diğer doğal afetler içinde Doğal Afet Sigortaları Kurumu (DASK) tarafından
teminat sunulmasını mümkün kıldık. Sigortalılık oranı 1999’da yüzde 4’ten 2015 Eylül ayı
itibarıyla yüzde 40’a çıkmıştır.
27 ilde kurulmasını öngördüğümüz Afet Lojistik depolarının 25 tanesini
tamamladık. 2 tanesi de inşaat aşamasında olup 2016 yılında tamamlayacağız.
Bütünleşik afet tehlike haritalarının oluşturulmasına yönelik kılavuzlar hazırlayarak
haritaların üretilmesi çalışmalarına başladık.
Kesintisiz ve güvenli haberleşme sistemlerinin kurulması faaliyetlerini 4 ilde
tamamlamış olup sistemin 2016 yılı sonuna kadar da tüm illerimize yaygınlaştırılmasını
planlanmaktayız.
2013 yılında Türkiye Afet Müdahale Planı (TAMP) yürürlüğe girmiştir.
İstanbul’u muhtemel bir depreme hazırlayabilmek amacıyla oluşturulan İstanbul
Sismik Riskin Azaltılması ve Acil Durum Hazırlık Projesi kapsamında yürütülen
faaliyetler için sağlanan 1 milyar 213 milyon Avro dış finansmanın ağırlıklı olarak
öncelikli kamu binalarının sismik risk açıdan güçlendirilmesi veya yıkılıp yeniden
yapılması için kullanılmasını sağladık.
Geçmişte görülmemiş etkinlikte bir afet yönetimi sergileyerek Elazığ, Van ve
Kütahya depremlerine, Soma maden kazasına ve ülkemizde yaşanan birçok sel, heyelan
gibi afetlere hızlı müdahale ettik.
Van depremi sonrasında 35 konteyner kentte 175 bin kişiyi geçici barınma
merkezlerinde ağırladık. AFAD koordinasyonunda 2010 yılından 2014 yılının Ağustos
ayına kadar yaklaşık 41 bin afet konutu yaptık.
Kriz yönetiminden risk yönetimine geçiş çerçevesinde “Türkiye Afet Risk Yönetim
Sistemi”ni kurduk. Pilot uygulamasını bu yıl Kahramanmaraş’ta başlattık.
“Bütünleşik Afet Tehlike Haritalarının Oluşturulması” projesi ile teknik kılavuzlar
hazırladık ve çalışmalarda standardizasyonu sağladık.
Ulaşım, endüstriyel, maden, kimyasal, biyolojik, radyolojik ve nükleer kazalar,
iklim değişikliği, kritik yapı çökmeleri gibi teknolojik afetler alanında kurum ve
kuruluşlarla işbirliği ve koordinasyon içerisinde, Türkiye’nin “teknolojik afetler yol
haritası”nı hazırladık.
“Afete Hazır Türkiye” kampanyası çerçevesinde bir milyondan fazla

244

vatandaşımıza eğitim verdik. Bu kampanya kapsamında “Afete Hazır Aile”, “Afete Hazır
Okul”, “Afete Hazır İşyeri”, “Afete Hazır Gençler” ve “Afete Hazır Medya” projelerini
yürütüyoruz.
Afet yönetiminde bilimselliğe ve yüksek teknolojilerin kullanımına önem
veriyoruz. Bu bağlamda afet anında tüm kaynaklarımızı etkin şekilde yönetebilmek
için “Afet Yönetim ve Karar Destek Sistemi” projesi ve afet anında iletişimin
sürdürebilirliğini sağlamak için “Kesintisiz ve Güvenli Haberleşme Sistemi (KGHS)
Projesini” yürütüyoruz.
Afet Yönetim ve Karar Destek Sistemi Projesi (AYDES) ile; Bütünleşik afet
yönetiminin tüm aşamalarını elektronik ortamda takip edip, yönetebileceğimiz
coğrafi bilgi sistemi tabanlı bir karar destek sistemi oluşturma yolunda; olay komuta
modülünün ilk aşamasını tamamladık ve kullanıma sunduk.
Irk, din, dil, ayrımı gözetmeden insani yardım yapıyoruz. Suriye ve Irak başta
olmak üzere insani dramı olan kardeşlerimize kapımızı, gönlümüz ve soframızı
açıyoruz. Bu çalışmalarda kamu içinde daha iyi koordinasyon sağlıyor STK’larla işbirliği
yapıyoruz.
Suruç Çadır Kentimiz, 35 bin kişilik kapasitesiyle Türkiye’nin en büyük çadır kenti
olarak hizmet vermektedir.
Uluslararası yardımlarda model ülke olarak, şiddetli saldırılar altındaki Gazze
halkının yanında olduk. Üç günde 190 bin Kobanili’ye el uzattık. Irak’ta kamp kuran tek
ülke olduk.
Suriyeli çocuklar bizimle savaşın değil bilginin dilini öğrendi. Libya’dan en büyük
tahliye operasyonunu gerçekleştirdik.
Somali’de yaşanan sıkıntılar sonucunda AFAD koordinasyonuyla Somali’ye 19
uçak ve 10 gemi ile toplam 40 bin tondan fazla insani yardım malzemesi gönderdik.
Sele maruz kalan Pakistanlı kardeşlerimizi unutmadık.
Milletimizin kültüründen gelen insancıllığını tüm dünyaya yansıtmak üzere
yürüttüğümüz uluslararası yardım faaliyetlerimiz sayesinde Türkiye olarak 2013 yılında,
Küresel İnsani Yardım raporuna göre, GSYH’sının yüzde 0,21’ini insani yardım için
ayırdık ve milli gelirimize oranla en çok insani yardım yapan ülke olduk.
2012 ve 2013 yılında en fazla uluslararası yardımda bulunan ülkeler listesinde
Türkiye, ülkeler bazında ABD ve İngiltere’nin peşinden üçüncü sıradadır. Türkiye 2013
yılında, GSYH’sına göre ABD’den 7 kat daha fazla insani yardım gerçekleştirdi.
Birleşmiş Milletler İnsani İşler Eşgüdüm Ofisi Donör Destekleme Grubuna üye
olduk. Böylece BM aracılığıyla diğer ülkelere yapılacak yardımlarda söz sahibi olduk.

245

b. Neler Yapacağız?
AK Parti olarak afet yönetimi konusundaki hedefimiz AFAD koordinasyonunda
başlattığımız afet yönetiminde dönüşümü tamamlayarak afetlere dirençli bir ülke ve
toplum oluşturmaktır.
Afet ve acil durumlara ilişkin hizmetlerin ve kurumlar arası işbirliğinin yerelde tek
merkezden etkin bir şekilde yürütülmesi ihtiyacına yönelik olarak her ilde standart tip ve
kalitede afet ve acil durum yönetim merkezleri kuracağız.
Ülkemizin her yerine en geç 1,5 saat içerisinde ulaşabilmek için havadan aramakurtarma kapasitesini geliştiriyoruz.
Afet anında kesintisiz iletişimi sağlamak amacıyla kesintisiz ve güvenli
haberleşme sistemini kuruyoruz. Bu kapsamda 4 ilde pilot çalışmamızı yılsonuna kadar
tamamlayıp, 2017 yılı sonuna kadar da tüm illerimize yaygınlaştırıyor olacağız.
Vatandaşlarımıza afet öncesi ve sonrasına yönelik eğitimler vererek afetlere karşı
farkındalığı artıracağız. Halkımızın yüksek bilinç düzeyi, lojistik merkezler, geçici iskân
altyapısı, güçlü arama-kurtarma ve müdahale kapasitesi yanında afete dayanıklı yapı
stoku ile kriz yönetiminden risk azaltmayı önceleyen bir yapıya geçiyoruz. Amacımız en
kötü senaryolarda dahi afetlere dirençli bir toplum yapısı oluşturmaktır.
Doğal afet sigorta sisteminin yaygınlaştırılması çalışmalarına devam edeceğiz.
Altyapı tesislerinin afetlere daha dayanıklı olarak inşa edilmesini sağlayacak
ve inşaatların denetiminin bağımsız, ehil ve yetkili kişi ve kurumlar aracılığıyla
güçlendirilmesini temin edeceğiz. Bu çerçevede, yapı denetimi mevzuatını yeniden
düzenleyeceğiz.
Afet yönetimi konusunda risk yönetimi ve toplumun direncinin artırılmasına
yönelik faaliyetlere yer verecek bütüncül bir çerçeve yasa çıkaracağız. Başta mekânsal
planlama mevzuatı olmak üzere, arazi kullanım kararları içeren çeşitli mevzuatların 7269
sayılı yasa ile uyumlu hale getirilmesini sağlayacağız.
Afet ve acil durum hizmetlerinden sorumlu kurum ve kuruluşların
sorumluluklarının ve görev dağılımının yeniden tanımlanmasını sağlayacağız.
Ülkemizde 15 bölgede “Afet Lojistik Merkezleri” kurulup faaliyete alınmıştır. Bu
sayede 600 bin kişiyi barındırabilecek çadır stokumuz ile afetlerde ihtiyaç duyulacak
malzemeleri hızlı bir şekilde afet bölgelerine ulaştıracağız.
2016 yılında BM’nin ilk defa yapacağı, Dünya İnsani Yardım Zirvesi’ne ev sahipliği
yapacağız.
Amacımız dönüşüm sürecini tamamlayarak sürdürülebilir kalkınma modeli
içerisinde afetlere dirençli ve STK’larla işbirliği ile birlikte en kötü senaryolara daha
hazırlıklı olmaktır. Bu kapsamda;
Türkiye Afet Yönetim Strateji Belgesini tamamlayacağız.

246

Bölgesel Afet Eğitim Merkezlerinin ve Gezici Afet Eğitim Merkezlerinin sayısını
artıracağız.
Bütünleşik Afet Tehlike Haritası’nın hazırlanmasını hedefliyoruz.
Her türlü bilimsel çalışmayı kapsayan Türkiye Afet Bilgi Bankası’nı kuracağız.
Ülkemizin her yerine en geç 1,5 saatte ulaşabilmek adına Ankara, Bursa, Erzurum
ve Samsun’da 4 helikopter ile havadan arama kurtarma kapasitesini geliştiriyoruz.

247

6
BÖLÜM

VİZYONER VE ÖNCÜ ÜLKE

AK Parti olarak kurulduğumuz günden itibaren, adaleti sadece ekonomik ve
sosyal hayatta değil, siyasette ve dış politikada da tesis etmeyi görev edindik. Kutsal
bildiğimiz bu görev bilincini, iç ve dış şartlar ne olursa olsun hiç bırakmadık. Dış
politikamızı hakkaniyet eksenine oturttuk.
AK Parti olarak, modern Türkiye tarihinde, geçmiş hükümetlerle mukayese
götürmeyecek şekilde, dış politikamıza başarı mührü vurduk. Dış politikada hem
süreklilik hem de değişimi esas aldık. Türkiye’yi, hükümetlerimiz döneminde, bağımsız,
pro-aktif siyaset ve perspektif üreten bir dış politikaya kavuşturduk. Bölgemizde krizlerin
yoğunlaştığı bir dönemde krizlerle dirayetli bir şekilde muhatap olmaktan imtina
etmedik. Siyasi istikrara dayalı güçlü sivil yönetimimiz, diğer alanlarda olduğu gibi, dış
politikada da büyük bir avantaj oluşturdu.
İktidarlarımız döneminde, ülke menfaatleri ile dünyanın ortak değerlerini yansıtan
evrensel ilkeler arasında hiç bir çelişki görmeyen, vizyoner ve gerçekçi bir dış politika
geleneğini kurumsallaştırdık. Bu dönemde Türkiye’nin, kendi ekonomik gücü, tarihi
mirası ve evrensel değerlerinden ilham alarak, dünyanın daha iyi yaşanabilir bir siyasi
düzene kavuşması için üstüne düşen sorumlulukları fazlasıyla yerine getirmesi için
çaba sarfettik. Özellikle komşu bölgelerdeki demokrasi, insan haklarına saygılı siyasi
istikrar ve ekonomik kalkınma gibi hedefleri gerçekleştirmeye önem verirken, dünyanın
başka yerlerindeki toplumların hayatını etkileyen sorunların çözümüne de katkı vermeye
devam ettik. Sivil toplum kuruluşları ve vatandaşların katılım ve faaliyetlerini teşvik ettik,
dış politikamızın vizyonunu devletler arası ilişkilerin ötesine de taşıyarak, toplumlar ve
vatandaşlar arasındaki ilişkilere de genişlettik.
Hükümetlerimiz döneminde küresel ve bölgesel ölçekteki bazı kronik problemlerin
çözülmesi için uluslararası sistemin mekanizmalarının geliştirilmesi ve iyileştirilmesinin
öncülüğünü yaptık, Birleşmiş Milletler sisteminin faal bir üyesi olarak, bu sistemdeki
sorunlara işaret edip, çözüm önerileri geliştirdik. Dünyanın diğer ülkeleriyle diyalog
ve işbirliği halinde; daha müreffeh, istikrarlı ve barış içinde bulunan bir dünyanın inşa
edilmesi gerektiğine inanıp, bu amaç içinde sorumluluk ve liderlik üstlenmeyi kendimize
ahlaki bir görev bildik.
Türkiye pasif bir izleyici değil, bugün başkalarını takip eden değil, inisiyatif ve
sorumluluk alan bir ülkedir. Bölgemizdeki gelişmelere cevap üretmenin ötesine geçerek,
küresel meselelerde pozisyonlarını belirlemiş olan Türkiye, insanların hak ve hukuk
taleplerini merkeze koyan, ahlaki ve vicdanî yaklaşımı samimiyetle içselleştiren, çok
boyutlu dış politikasıyla, son derece çalkantılı bir dönemde unutulmuş veya dışlanmış
mazlum halklar için bir ümit ışığı olmuştur.
Daha önce başka ülkelerin izinden giden, kendi çıkarlarını bile koruyamayan bir
ülke iken, bugün bölgemizde ve dünyada liderlik yapan bir ülkeyiz. Dış politikayı sadece
diplomasi olarak değil, strateji olarak gören bir anlayışı harekete geçirdik.
Sayın Cumhurbaşkanımız Erdoğan’ın liderliğinde AK Parti güçlünün değil,
haklının yanında oldu; tüm dünya mazlumları ve mağdurları için adalet, özgürlük ve
demokrasi ideallerini savundu.
AK Parti olarak Türkiye’yi öncü bir ülke haline getirmeyi hedefledik. Gücümüzü
şefkat, merhamet ve adalet ekseninde büyütme ilkesinden hareket ettik. Dünyadan
251

kopuk değil, her alanda dünyayla bütünleşen bir ülke olmayı şiar edindik.
Dış politikamız vizyona dayalı ve çok boyutlu olmuştur, çok boyutlu olmaya
da devam edecektir. Türkiye’nin Avrupa Birliği hedefini stratejik bir hedef olarak
görüyoruz. Ancak Avrupa Birliğiyle ilişkilerimizi, diğer ilişkilerimizin bir alternatifi değil,
tamamlayıcısı olarak tanımlıyoruz.
Yeni dönemde de Al Bayrağı, dünyanın her köşesinde dalgalandırabilmek için,
Türkiye’nin çevresindeki bütün havzalarda etkin ve sonuç alıcı, vicdani bir dış politika
takip etmek için gece gündüz çalışacağız. Ümitlerini bize bağlamış hiçbir kardeş halkı
yalnız bırakmayacağız.
Küresel çapta, bölgesel etkinlikte uyguladığımız politikalarımız; oluşturduğumuz
bölgesel ve ulusal işbirlikleriyle önümüzdeki dönemde de ülkemizin itibarını artırmayı ve
küresel kalkınmaya daha fazla katkı vermeyi sürdüreceğiz.
Dış politikada elde ettiğimiz kazanımlar, öncelikli olarak ticareti ve uluslararası
doğrudan yatırımları artırarak ekonomik refahımızı ileriye taşımakta ve karşılıklı
etkileşime dayalı olarak sosyal gelişimimizi beslemektedir. Elde ettiğimiz diplomatik
başarılar, artan uluslararası ilişkiler, ülkemiz için ticaret ve finans başta olmak üzere her
alanda yeni işbirliği imkânları sağlamakta, bu da ülkemizin kalkınmasına önemli katkı
sağlamaktadır.
6.1. Etkin, Hakkaniyetli, İtibarlı Dış Politika
Adil bir dünya tasavvurumuz dış politikamızı hem güçlendirmiş, hem de
zenginleştirmiştir. Bugün Türkiye’nin dünyanın her tarafındaki mazlumların,
mağdurların, mültecilerin ve muhtaçların yardımına koşmasının temelinde tarihi
misyonumuz olan adalet ve yardımlaşma ilkeleri yatmaktadır.
Bu açıdan ülkemizin ısrarla takip ettiği “değer odaklı dış politika”, dünyada
giderek yükselen uluslararası sistemin demokratikleştirilmesi; adalet ilkesinin hem
siyasete, hem de ekonomiye hakim kılınması taleplerine önemli bir güç katmaktadır.
a. Neler Yaptık?
Ülkemizin bütün potansiyelini dünyayla ilişkilerimize yansıtmayı genel bir politika
olarak benimsedik. Tarımdan enerjiye, ulaştırmadan kültürel ilişkilere, sağlıktan teknik
yardıma kadar, bütün kurumlarımızın faaliyetlerine uluslararası bir nitelik kazandırdık.
İlgili bütün bakanlıklarımızın yanında TİKA, THY, Yurtdışı Türkler ve Akraba Topluluklar
Başkanlığı, Yunus Emre Enstitüsü, Türkiye Diyanet Vakfı, AFAD, Kızılay, Kamu
Diplomasisi Koordinatörlüğü başta olmak üzere kamu ve sivil toplum kuruluşlarımız tam
bir ahenk içinde dünyanın her bölgesinde son derece aktif bir faaliyet göstermektedir.
Adaletsizliğe, her türlü ön yargıya, İslâm düşmanlığına karşı dimdik ayakta
durduk, duruyoruz. Avrupa’da ve dünyanın değişik bölgelerinde yükselen İslam
karşıtlığına karşı her zaman sesimizi yükselttik. Elimizi dünyanın dört bir köşesindeki
mağdura, mazluma, muhtaca uzatıyoruz. Bunun bir sonucu olarak Türkiye’nin adı bugün
dünyanın pek çok coğrafyasında çok daha saygın bir konumdadır.

252

Türkiye; demokrasisini, ekonomisini sağlam temellere oturttukça, dış politikada
da büyük hamlelere imza attı. 12 yıllık iktidarımızın en büyük başarılarından birisi dış
politikayı milletimize mal etmemizdir. Etkin, kararlı ve stratejik yönetim anlayışımız ile
artık bütün resmi kurumlarımız dış politikaya katkı vermektedir.
Ekonomideki başarılarımız ile dış politika başarılarımız arasında yakın bir ilişki
kurduk. Dışa dönük, kendine güvenen, üreten iş dünyamız hem ülkemizin gücüne
katkı yapmakta, hem de dış politikamızın onlara açtığı alanlarda dünya ile ilişkilerini
güçlendirmektedir. İhracatın artması, yerli ve yabancı yatırımların yüksek ivme
kazanması bunun sonucudur.
İktidarlarımız döneminde dış politika alanındaki kazanımlarımız gözle görülür bir
biçimde artmıştır. 2003 yılında 166 olan Türkiye Cumhuriyeti’nin yurtdışındaki misyon
sayısını, 2015 yılı itibarıyla 259’a ulaştırdık. Küresel ekonomik kriz şartlarında birçok ülke
dış misyonlarında küçülmeye giderken, biz tam aksine hızla büyümeye devam ettik.
Dünyanın Türkiye’ye olan ilgisi de belirgin şekilde artmıştır. İstanbul bugün,
New York’tan sonra dünyada en fazla başkonsolosluğun bulunduğu ikinci şehir haline
gelmiştir.
Türkiye, yeniden şekillenen küresel düzenin belirlenmesinde söz sahibi olan
aktörlerden biri olabilmek için tüm uluslararası oluşumlarda aktif bir rol oynamaktadır.
Türkiye, bu bağlamda kurucu üyesi olduğu Birleşmiş Milletler’de son yıllarda
daha pro-aktif bir yaklaşım benimsemekte ve BM gündeminde bulunan tüm konulardaki
çalışmalara aktif katkılar sağlamaya, yapıcı ve uzlaştırıcı bir rol oynamaya gayret
etmektedir.
Uluslararası barış ve güvenliğin sağlanmasında ve korunmasında en önemli çok
taraflı forum olma özelliğini koruyan BM Güvenlik Konseyi’ne 2009-2010 döneminde
geçici üyeliği ülkemize uluslararası alanda ve BM içinde ilave imkânlar kazandırmıştır.
Türkiye, ayrıca, Birleşmiş Milletler Kalkınma Programı’yla (UNDP) işbirliğini 2011
yılında imzaladığı Ortaklık Çerçeve Anlaşması aracılığıyla “Stratejik Ortaklık” seviyesine
çıkarmıştır.
BM bünyesinde ve dışında küresel düzeyde birçok proje ve girişimle de küresel
istikrar ve barışa önemli katkılarda bulunmaktayız.
Türkiye ve İspanya’nın öncülüğünde 2005 yılında başlatılan Medeniyetler İttifakı
(Mİ), Birleşmiş Milletler Genel Sekreteri tarafından da benimsenmiş ve halihazırda
Dostlar Grubu’nda 142 ülke ve uluslararası kuruluş barındıran etkili bir BM girişimi halini
almıştır.
Finlandiya’yla birlikte 2010 yılından bu yana yürüttüğümüz “Barış için
Arabuluculuk” girişimi; 2011 yılında ABD ile birlikte kurduğumuz ve eş başkanlığını
yürüttüğümüz “Terörle Mücadele Küresel Forumu”; Forum altındaki Afrika Boynuzu/
Yemen Çalışma Grubu (AB ile birlikte) eş-başkanlığı Türkiye’nin bu nitelikteki çabalarına
örnek teşkil etmektedir.

253

BM sistemi içinde barış kültürünü küresel düzeyde yaymak için faaliyet gösteren
UNESCO’da öncü rol üstlendik; ülkemizi, örgütün eğitimden kültüre, bilimden iletişime
kadar tüm sektörlerinde temsil edilir hale getirdik.
Haziran 2014’te; ülkemizin UNESCO’nun Dünya Miras Komitesi’ne otuz yıl
aradan sonra - UNESCO seçimler tarihinin rekor sayıda oyunu elde ederek - seçilmesini
sağladık.
Küresel ölçekte bir kültür merkezleri ağı oluşturarak, Türkiye’nin kültürel sahadaki
etkinliğinin artırılması hedefiyle 33 ülkede 41 adet Yunus Emre Türk Kültür Merkezi
kurduk.
Artan gücümüzün ve etkinliğimizin bir sonucu olarak Türkiye, geride bıraktığımız
dönemde, üyesi bulunduğu birçok uluslararası ve bölgesel örgütte dönem başkanlıkları
üstlenmiş ve bu kuruluşların önemli zirvelerine ev sahipliği yapmıştır.
Dış politikamızın öncelikli alanları arasında yer alan insan hakları konusunda
başta BM, Avrupa Konseyi ve AGİT olmak üzere değişik uluslararası işbirliği
platformlarında aktif roller üstlenerek, bu öncelikli ahlaki meselede uluslararası alandaki
katkımızı ve etkinliğimizi artırmaya büyük önem verdik.
Gerçekleştirdiğimiz demokratik reformlar ile temel insan hak ve özgürlüklerine
yönelik düzenlemelerde, kurucu üyesi olduğumuz Avrupa Konseyi’nin Avrupa İnsan
Hakları Sözleşmesi hükümleri ve AİHM içtihadını yakından takip ettik.
b. Neler Yapacağız?
Türkiye’nin; insanı, adaleti ve demokrasiyi temel alan dış politikası, bölgesinde
ve dünyada hem takdirle karşılanmakta, hem de toplumlar nezdinde büyük kabul
görmektedir.
Uzun dönemli bir perspektifle sağlam değerlere dayalı olarak geliştirdiğimiz
dış politikamızı önümüzdeki dönemde de dünya ve ülke şartları da dikkate alınarak
geliştirmeye devam edeceğiz. Tarih önünde doğru yerde bulunuyoruz. Bu duruşumuzu
daha geniş, etkili ve fazla çaba ile önümüzdeki dönemde de sürdüreceğiz.
Kıbrıs Türk Halkının uluslararası toplum içerisindeki haklı yerini alabilmesi, temel
önceliklerimizden biridir. KKTC’nin ekonomik altyapısının güçlendirilmesi ve refahının
arttırılması için bugüne kadar kararlılıkla attığımız adımlara devam edeceğiz.
Kıbrıs’ta, her iki halkın asli kurucu iradelerini, siyasi eşitliklerini ve Ada’nın ortak
sahibi olmalarını temel alan müzakere edilmiş adil ve kalıcı bir çözüm için garantör
ülke olarak yapıcı katkımızı sürdüreceğiz ve Birleşmiş Milletlerin bu yöndeki çabalarını
destekleyeceğiz.
2011 yılından bu yana sancılı bir dönüşüm sürecinden geçmekte olan Kuzey
Afrika ve Orta Doğu coğrafyasında, geçmiş iktidarımız döneminde olduğu gibi,
birleştirici ve yapıcı bir rol oynamaya devam edeceğiz.
Türkiye, Orta Doğu’daki kardeş halkların insan onuru ve bu onurun gereği hak ve
özgürlükleri için verdikleri mücadeleye ilkeli bir tutum içinde destek vermiştir. Partimiz,
254

geçmişte olduğu gibi, Türkiye Cumhuriyeti’nin temel değerlerinden biri olan halkın
iradesine dayanan demokrasinin herkesin hakkı olduğunu savunmaya devam edecektir.
Güvenlik, refah ve barışın ayrılmaz bir bütünlük teşkil ettiği anlayışıyla, Kuzey
Afrika ve Orta Doğu’da istikrarın tesisine katkıda bulunurken, bölge ülkeleriyle karşılıklı
faydaya dayalı çok boyutlu politikalar izlemek önceliklerimiz arasında yer alacaktır.
Ortadoğu’da etnik ve mezhebi ayrılıklara dayalı çatışmaların ve dışlayıcı
yaklaşımların karşısında olarak, sosyal bütünleşmeyi ve siyasal istikrarı destekleyeceğiz.
Irak’ın toprak bütünlüğünün korunması, ülkede güvenlik ve istikrarın tesisi,
demokrasinin güçlendirilmesi, iç barışının sağlanması, komşularıyla ve uluslararası
toplumla bütünleşerek bölge açısından güvenlik ve refah yaratan bir devlet haline
dönüştürülmesi Irak’a yönelik dış politikamızın temel ilkeleridir.
Partimiz, bu ilkeler çerçevesinde, Irak’ın karşı karşıya bulunduğu ciddi tehdit ve
sınamalar ışığında, kapsayıcı bir siyasi iktidar tesis edilmesine destek vermeye ve bu
süreçte üzerine düşen katkıyı yapmaya devam edecektir.
Ortadoğu’da kalıcı istikrarın sağlanmasının en önemli koşullarından birisi
Filistin sorununun adil, kapsamlı ve yaşayabilir bir çözüme ulaştırılmasıdır. Bölgede
sürdürülebilir bir barış sağlanması doğrultusundaki aktif çabalarımız, Türkiye’nin
Filistin Ulusal Birlik Hükümeti’ne yönelik güçlü desteği önümüzdeki dönemde de devam
edecektir.
İsrail’in Mavi Marmara saldırısıyla ilgili olarak Mart 2013‘te özür dilemesinin
ardından başlayan normalleşme sürecinde ilerleme kaydedilmesi, İsrail‘in Filistin‘e
yönelik saldırıları ve başta Gazze olmak üzere uyguladığı acımasız ambargo sona
ermedikçe mümkün olamayacaktır.
Suriye’de dört yıldır devam eden ihtilaf, her geçen gün daha da derinleşen
insani yıkıma ilave olarak, bölgesel güvenlik ve istikrar açısından oluşturduğu tehditler
bakımından da gündemimizde öncelikli bir konumda bulunmaktadır.
AK Parti iktidarları, insani ve vicdani sorumluluk gereği, rejimin zulmünden ve
DEAŞ teröründen kaçarak ülkemize sığınan Suriyeli ve Iraklıların yaralarının sarılması
için gerekli yardımı sağlamaya, zor günlerinde Suriyeli ve Iraklı kardeşlerimizin
yanında yer almaya devam edecektir. Türkiye Suriyeli sığınmacıların seslerini
dünyaya duyurmaları konusunda her türlü çabayı gösterecek, ilgili tüm uluslarararası
platformlarda Suriyelilerin sesi olacaktır.
Köklü tarihi, insani ve kültürel bağlarımızın bulunduğu Balkanlar’da barış ve
istikrar ortamının tesis edilmesi, Partimizin öncelikleri arasında yer almaktadır. Bu
çerçevede temel hedefimiz, bölgede barış ve istikrar ortamını tehdit etme potansiyeli
barındıran etnik, dini ve siyasi gerginliklerin önlenmesine katkıda bulunmaktır.
Türkiye-Bosna-Hersek-Sırbistan ve Türkiye-Hırvatistan-Sırbistan üçlü
mekanizmalarını da kullanarak, Balkan ülkeleriyle ilişkilerimizi güçlendirmeye, barış
ve istikrarın kalıcı hale getirilmesi suretiyle, toplumsal huzur ortamının tesisine katkı
sağlamaya devam edeceğiz.
255

Balkan ülkelerinin Avrupa-Atlantik kurumlarıyla bütünleşme perspektifine güçlü
desteğimizi de sürdüreceğiz.
Ekonomik ilişkilerimizin yanı sıra tam üyelik müzakereleri yürütmekte olduğumuz
Avrupa Birliği kurumları ve üye ülkeleriyle iyi ilişkilerimizi geliştirmeye devam edeceğiz.
Bir yandan ikili ilişkilerimizi geliştirirken diğer yandan Balkanlar, Kuzey Afrika ve
Ortadoğu başta olmak üzere yakın coğrafyalarımızda istikrar ve refah için işbirliğimizi
artıracağız. Avrupa Birliği üyeliğimizin ekonomik dinamizm başta olmak üzere, birçok
alanda Birliğe önemli katkılarda bulunacağı gerçeğiyle, devletler arası ilişkilerin
ötesinde toplumdan topluma ve iş dünyaları arasında ilişkileri geliştirerek yeni bir
süreç başlatacağız. Vizelerin kaldırılması, gümrük birliğimizin güncellenmesi, mali
işbirliğimizin derinleştirilmesi gibi yeni inisiyatiflerle Türkiye-AB ilişkilerinde pozitif
gündemi güçlendirmeyi hedefliyoruz.
Önümüzdeki dönemde ülkemizin geniş bir coğrafyada yakın işbirliği yaptığı,
bölgesel ve uluslararası sorunlara karşı dayanışma içinde bulunduğumuz ABD ile
ilişkilerimizi karşılıklı saygı ve güven temelinde geliştirmeye devam edeceğiz.
Bir diğer önemli ortağımız ve bölgesel işbirliği bakımından önem taşıyan bir aktör
olan Rusya ile ilişkilerimizin dinamiği, merkezinde bulunduğumuz geniş coğrafyayı
yakından ilgilendirmektedir. Önümüzdeki dönemde, enerji ve ticaret başta olmak üzere,
Rusya‘yla ilişkilerimizde yakalanan ivmeyi muhafaza etmeye ve daha da güçlendirmeye
gayret göstereceğiz.
Komşumuz ve stratejik ortağımız Ukrayna’da bölgesel istikrarsızlık kaynağı olarak
görebileceğimiz ve uluslararası barış ve güvenliği etkileyebilecek bir potansiyele de
sahip bulunan krize, Ukrayna’nın toprak bütünlüğü ve uluslararası hukuk temelinde
diplomatik yöntemlerle çözüm bulunması yönünde yürütülen çabaları desteklemeye
devam edeceğiz.
Kırım’ın asli halkı olan soydaş Kırım Tatar Türkleri’nin güvenlik ve refahının
temini, hak ve çıkarlarının genişletilerek güvenceye kavuşturulması bakımından Ukrayna
ile Rusya arasındaki diyalog çabalarını desteklemeyi ve gerekli girişimlerde bulunmayı
sürdüreceğiz.
Ülkemiz Güney Kafkasya’daki anlaşmazlıkların barışçı yollardan çözümü
doğrultusunda, Azerbaycan toprakları ile Yukarı Karabağ’daki işgalin sona erdirilmesi
ve Azerbaycan ile Ermenistan arasındaki gerginliklerin sonlanması için çaba göstermeye
devam edecektir.
Önümüzdeki dönemde, Ermenistan ile ilişkilerin normalleşmesine yönelik
adımlarımız da sürecektir. Ermenistan’ın karşılıklı yarar ve işbirliğinin önünü açacak
kapsayıcı, âdil hafıza arayışı içine giren bir anlayışa yönelmesini ve açılımlarımıza
ileri görüşle mukabelede bulunmasını bekliyoruz. Barış, istikrar ve refah ortamının
Kafkaslar’a teşmilinin ancak böylelikle mümkün olabileceğini düşünüyoruz.
Kafkasya’da oluşturduğumuz Türkiye-Azerbaycan-Gürcistan, Türkiye-Azerbaycanİran ve Türkiye-Türkmenistan-Azerbaycan üçlü mekanizmaları da meyvelerini vermeye
başlamıştır. Kafkasya ve Orta Asya ülkeleriyle ilişkilerimizin daha da geliştirilmesi

256

ve geçtiğimiz dönemde kurulan Türk Konseyi’nin daha da güçlendirilmesi temel
hedeflerimiz arasında yer almaktadır.
Afrika, bizim çok önem verdiğimiz önceliklerden birisidir. Önümüzdeki dönemde
de Türkiye için dünyanın her yerinde mevcut ilave işbirliği imkânlarını tespit etmeyi
hedefleyen bu yaklaşımımızı sürdüreceğiz. Geride bıraktığımız beş yıllık dönemde
sayılarını 12’den 39’a yükselttiğimiz Afrika kıtasındaki büyükelçiliklerimizin sayısını daha
da arttıracağız.
Türk firmalarının ve işadamlarının Afrika pazarında etkin hale gelebilmeleri
ve pazar payını arttırmaları için sarf ettiğimiz gayretler neticesinde 20 milyar dolar
seviyesini aşan toplam ticaret hacmimizi daha da yukarılara taşımak için gayret
göstereceğiz.
Başta Somali olmak üzere, kalkınma yardımları ve insani yardımlar aracılığıyla bu
bölgeye uzattığımız yardım elini de muhafaza edeceğiz.
Asya-Pasifik bölgesiyle ilişkileri derinleştirmeye ve geliştirmeye devam edeceğiz.
Geride bıraktığımız dönemde bölgenin önemli ülkeleri Çin, Japonya, Kore Cumhuriyeti,
Endonezya ve Malezya ile stratejik seviyeye yükselttiğimiz ilişkilerimizi daha da ileri bir
noktaya taşımayı hedefliyoruz.
Tarihi dostluk ve kardeşlik ilişkilerimiz bulunan Afganistan ve Pakistan’ın istikrarı
için katkıda bulunmayı sürdürecek, Güneydoğu Asya’nın önemli siyasi ve ekonomik
güçleri arasında sayılan Hindistan’la ilişkilerimizi güçlendirmeye çalışacağız.
Yeni coğrafyalara erişim sağlama politikamız çerçevesinde, ticari ve diplomatik
bağlarımızı güçlendirdiğimiz bir diğer bölge olan Latin Amerika ve Karayipler ile
ticaret hacmimiz son on yılda 9 kat artarak, 8 milyar dolar seviyesine ulaşmıştır. Bu
yaklaşımımızı muhafaza edecek, ilişkilerimizi karşılıklı saygı ve işbirliği temelinde
geliştirmeyi sürdüreceğiz.
Adalet ve Kalkınma Partisinin izlediği aktif dış politika sonucunda, Türkiye bugün,
yerelden ulusala, ulusaldan bölgesele, bölgeselden küresele her kademede etkin
planlama yapabilen, ön alan, uzun dönemli ve kapsayıcı perspektifler ortaya koyabilen,
artan imkân ve kabiliyetlerini öne sürebilen bir aktördür. Önümüzdeki dönemde bu
konumumuzu daha da güçlendireceğiz.
Dış ekonomik ilişkiler alanındaki kurumsal yapıyı güçlendirecek, bu alanda faaliyet
gösteren kurumların yetki ve sorumlulukları yeniden tanımlayacağız.
Sivil toplum ile işbirliği içerisinde yurtdışındaki eğitim ve kültür faaliyetlerimizi
çok daha sistemli bir şekilde güçlendireceğiz.
6.2. Küresel Kalkınma Gündemine Katkı ve İnsani Diplomasi
Adalet ve Kalkınma Partisi olarak, refah artışını sadece kendi milletimiz için
değil, tüm insanlık için istiyoruz. Irk, din, dil, köken ayırt etmeksizin, yakın çevremizden
başlayarak, tüm dünyada açlıkla, yoksullukla, çatışmalarla, afetlerle ve diğer küresel
sorunlarla mücadeleyi destekliyoruz.
257

Bu anlayışla, başta en az gelişmiş ve az gelişmiş ülkelerde yaşayanlar olmak
üzere küresel düzeyde refahtan pay alma çabasında olan tüm insanlara yardımcı olmayı,
onlarla kalkınma tecrübemizi paylaşmayı dış politikamızın temel öncelikleri arasında
görüyoruz.
a. Neler Yaptık?
AK Parti olarak, güçlü ve saygın bir Türkiye hedefimizin en önemli inşa
alanlarından biri olarak dış politikayı görüyoruz.
Ekonomide istikrarlı ve büyüyen bir Türkiye inşa ederken, demokratikleşme,
insan hakları ve itibarlı dış politikayı tesis etme yolunda da tarihi adımlar atıyoruz.
Dış politikamızın temel parçası olan küresel kalkınma ve insani diplomasi gündemine
önemli katkılar verdik, vermeye de devam ediyoruz.
TİKA’nın 2002’de 12 olan Program Koordinasyon Ofisi (PKO) sayısını, 2015 yılı
itibarıyla 47 ülkede, 49’a yükselttik. TİKA’nın faaliyet gösterdiği ülke sayısını da 2002
yılındaki 20 seviyesinden 2015 yılı itibarıyla 140’a ulaştırdık.
Resmi kalkınma yardımlarımızda önemli ölçüde artış sağladık. 2002 yılında 85
milyon dolar olan Resmi Kalkınma Yardımlarımızı (RKY), 2014 yılı sonu itibarıyla 3,5
milyar dolara ulaştırdık.
Kamu sektörü tarafından yapılan yardım faaliyetlerine ilave olarak, özel sektörün
dış yatırımları ile sivil toplum kuruluşlarının faaliyetleri de dâhil edildiğinde, Toplam
Kalkınma Yardımlarını (TKY) 2014 yılında 6 milyar dolara ulaştırdık.
Savaş ve baskılardan kaçarak ülkemize sığınan Suriyelilere uluslararası hukuk
çerçevesinde “geçici koruma” sağlamaktayız. Nisan 2011 tarihinden itibaren Suriyeliler
için “açık kapı” politikası uygulamaktayız. Bugün ükemizde misafir ettiğimiz Suriyeli
sığınmacı sayısı 2 milyonu aşmış durumdadır Ülkemizdeki Suriyeliler tüm temel yardım
ve sağlık hizmetlerinden yararlandırılmaktadır. Esasen tüm uluslararası camianın
sorumluluk üstlenmesi gereken mülteciler konusunda ülkemiz, ekonomisi gelişmiş
ülkelerden ve uluslararası kurumlardan beklenen desteği görememiştir.
Ayrıca, DEAŞ’ın saldırıları sonucunda Irak’tan ülkemize sığınan 40 bini Yezidi
olmak üzere, 200 bin Iraklı’ya da temel yardımlar ve sağlık hizmetleri verdik.
İzlediğimiz insani diplomasinin en güzel örneklerinden biri de Somali’dir. Sayın
Cumhurbaşkanımızın Başbakanlığı dönemindeki ziyareti, Somali’nin ayağa kaldırılması
için bir milat teşkil etmiş, tüm uluslararası toplumun dikkatini bölgeye çekmiştir.
b. Neler Yapacağız?
Önümüzdeki dönemde kalkınma işbirliği politikamızı stratejik bir çerçeveye
kavuşturacağız. Kalkınma işbirliğine yönelik mali, beşeri ve kurumsal kapasite ile hukuki
altyapımızı güçlendirerek, bu imkânların toplumsal refahımızın yükseltilmesine yönelik
kullanılmasını sağlayacağız.
Türkiye’de uluslararası işbirliğine dönük farkındalığın artırılması ve Türkiye ile
258

paydaş ülkeler arasında kültürel işbirliğinin güçlendirilmesi yönünde çalışmaya devam
edeceğiz.
Kamu kurumları, özel sektör ve STK’larda uluslararası işbirliği alanında kurumsal
ve beşeri kapasitenin geliştirilmesi, ulusal ve uluslararası kamuoyunun farkındalığının
artırılması ve Türkiye’nin uluslararası kalkınma işbirliği kuruluşları için bölgesel merkez
haline gelmesi amacıyla “Kalkınma İçin Uluslararası İşbirliğinin Geliştirilmesi Öncelikli
Dönüşüm Programı”mızı hayata geçireceğiz. Program kapsamında;
Kalkınma İşbirliği Temel Politika ve Strateji Belgesi ve Dış Yardım Kanunu’nu
hazırlayacağız.
Türkiye’nin kalkınma işbirliği kapsamlı gözden geçirme raporunu hazırlayacağız.
Kalkınma işbirliği alanında faaliyet gösteren sivil toplum kuruluşlarını akredite
edecek, uluslararası merkez olabilmeleri amacıyla destekleyeceğiz.
Türkiye’nin uzmanlık birikimine sahip olduğu belirli alanlarda “Bilgi ve Tecrübe
Paylaşım Programları” başlatacağız.
Eğitimde uluslararası hareketlilik ve işbirliğini desteği sağlayacağız.
İlk ve ortaöğretimde küresel farkındalığı artırmaya dönük eğitimler vereceğiz.
Küresel Toplumla İletişim Stratejisi hazırlayacağız.
Üniversitelerde uluslararası kalkınma işbirliği araştırma merkezleri ve yüksek
lisans programları oluşturacağız.
Eğitim kurumlarında yabancı dil eğitiminin etkinliği konusunda bir program
başlatacağız.
Üniversitelerde uluslararası öğrenci ofisleri kuracağız ve uluslararası öğrencilere
yönelik mevzuat iyileştirme çalışması yapacağız.
EAGÜ’den gelen öğrenci ve akademisyenlere kalkınmada ihtiyaç duydukları
öncelikli alanlarda üniversitelerimizde burslu eğitim imkânlarını artıracağız.
Kamu kurumlarının dış ilişkiler birimlerini, bütçe, insan kaynağı ve kurumsal
açıdan güçlendireceğiz.
Kamu kurumlarında “Dış İlişkiler Uzmanlığı” kadrosu oluşturacağız.
Uluslararası örgütlerdeki Türk uzman personel sayısını artıracağız.
Yurtdışı misyonlardaki ihtisas birimlerini gözden geçireceğiz ve söz konusu
birimlere yapılan atamaların liyakat esasına dayalı olmasını sağlayacağız.
Türkiye’nin acil ve insani yardım kapasitesini gözden geçirip, güçlendireceğiz.
Küresel Göç ve Kalkınma Forumu dönem başkanlığımız çerçevesinde 2015 yılının
Ekim ayında Göç ve Kalkınma Yıllık zirvesine ev sahipliği yapacağız.
259

6.3. Bölgesel ve Uluslararası İşbirlikleri
Uluslararası toplumun saygın bir üyesi olarak ülkemizin, bölgesinde ve
küresel düzeyde işbirliklerini, gerek insani kalkınma gerekse ekonomik refahı artırma
perspektifiyle güçlendirmesi Partimizin dış politikada en önemli önceliklerinden biridir.
AK Parti olarak, geçmişten devraldığımız coğrafi ve kültürel mirasımızı
dış politikamız açısından da güçlü bir zemin olarak değerlendirmek gerektiğini
düşünüyoruz. Avrupa Birliği ve İslam İşbirliği Teşkilatı gibi yapılar başta olmak üzere
ülkemizin çok uluslu platformlarda etkinliğini yükseltmeyi hedefliyoruz. BM, G-20 gibi
önemli mekanizmalarda etkin bir biçimde rol alarak, ülkemizin önceliklerini ve küresel
meselelere ilişkin perspektifini güçlü bir şekilde ortaya koyuyoruz.
a. Neler Yaptık?
İktidara geldiğimiz 2002 yılından bugüne bölgesel işbirliği dinamiklerini harekete
geçirmeyi hedefleyen ve çok taraflı diplomasi araçlarını etkin kullanmayı amaçlayan
yapıcı bir diplomasi yürütmekteyiz.
Bugüne kadar toplam 19 ülkeyle özgün bir işbirliği geliştirme modeli olan Yüksek
Düzeyli Stratejik İşbirliği Konseyi (YDSK) mekanizmasını hayata geçirdik. Bu ülkelerle,
Devlet/Hükümet başkanları seviyesinde gerçekleştirdiğimiz 36 ortak kabine toplantısında
431 belge imzaladık.
Dış politikadaki başarılarımız ve çok yönlü ilişkilerimiz sonucunda dış ticaret
pazarlarımızı çeşitlendirdik ve ihracatımız ile uluslararası yatırımlarımızda belirgin
artışlar sağladık.
Ticari ilişkilerimizi kolaylaştırma perspektifiyle birçok ülkeyle vize uygulamalarını
kaldırdık veya vize kolaylıkları sağladık.
Ulaştırma ve lojistik alanlarında firmalarımızın karşılaştığı sorunlara çözümler
geliştirdik ve alternatif ulaştırma koridorları oluşturulması için çalışmalar yaptık.
Yaptığımız çalışmaların sonucu olarak Orta Doğu ve Kuzey Afrika, Orta Asya
ve Kafkasya ile Güney Doğu Avrupa ve Karadeniz bölgelerindeki ülkelerle ilişkilerimiz
giderek gelişmektedir.
19 ülkenin oluşturduğu Orta Doğu ve Kuzey Afrika havzasında, ihracatımızı dokuz
kat arttırarak 5,2 milyar dolardan 45,1 milyar dolara çıkardık. Bu havzayla toplam ticaret
hacmimiz ise 8 milyar dolardan 69 milyar dolara yükselmiştir. Türk müteahhitlerinin
sadece Orta Doğu’daki projelerinin toplam değeri, 2015 yılı Mart sonu itibarıyla 78,6
milyar dolara ulaşmıştır.
2005 yılından 2014 yılı sonuna kadar AB hariç Avrupa ülkelerine ihracatımızı
14,3 milyar dolardan 34 milyar dolara çıkardık. Bu havzada toplam ticaret hacmimizi 55
milyar dolardan 112 milyar dolara yükselttik.
Diğer bölgelerle ticari ve siyasi ilişkilerimizi geliştirirken stratejik bir hedef olarak
gördüğümüz Avrupa Birliği üyelik perspektifimizi ihmal etmedik. AB ile yürütmekte
260

olduğumuz katılım müzakerelerini, reform sürecimizi tetikleyen önemli unsur olarak
değerlendirdik. Bu kapsamda gerçekleştirdiğimiz yasal ve idari düzenlemeler, siyasi
reformlar konusunda İktidarımızın gösterdiği kararlı duruşun en güzel örnekleridir.
Avrupa Birliği’ne katılım müzakerelerine 2005 yılında başladık. Bu kapsamda 35
başlıktan 14’ü müzakerelere açılmıştır. Birçok müzakere başlığı açılmaya ve geçici olarak
kapatılmaya hazır olduğu halde Avrupa Birliği’nin iç meseleleri ve bazı üye ülkelerin
siyasi mülahazaları nedeniyle bu ilerleme engellenmiştir. İktidarımız, halkımız için
önemli gördüğü reformları kararlılıkla sürdürmeye devam etmiş ve AB’yle pozitif bir
gündem oluşturma çabasını sürdürmüştür. Bunun somut bir örneği olarak, 2013 yılında
tarihi bir adım atarak, vatandaşlarımızın 3-3,5 yıl içinde Schengen ülkelerine vizesiz
seyahat edebilmesine imkân verecek Vize Muafiyeti Diyaloğu’nu resmen başlattık.
Ülkemizin; merkezinde bulunduğu coğrafyada bir barış, istikrar ve refah kuşağı
oluşturmaya yönelik yaklaşımı çerçevesinde, birçok bölgesel inisiyatif geliştirdik;
Savaş riskine karşı Ocak 2003’te hayata geçirdiğimiz ve bölgesel istikrar için ortak
iradenin ortaya konulduğu Irak’a Komşu Ülkeler Süreci (2003-2008),
Karşılıklı güven inşasına katkıda bulunmak için başlattığımız Türkiye-AfganistanPakistan Üçlü Zirve Süreci (2007’den beri),
Bosna-Hersek’te barış, istikrar ve refahın pekiştirilmesi ve Balkanlar’daki istikrar
ortamına katkıda bulunmak için başlattığımız Türkiye-Bosna-Hersek-Sırbistan Üçlü
İşbirliği Mekanizması (2009’dan beri),
Balkanlarda iyi komşuluk ve bölgesel işbirliğine katkı amacıyla başlattığımız
Türkiye-Bosna-Hersek-Hırvatistan Üçlü İşbirliği Mekanizması (2010’dan beri),
Afganistan’da ve bölge genelinde barış ve istikrara katkı sağlamak üzere 14 bölge
ülkesi, süreci dışarıdan destekleyen ülkeler, ulusal ve uluslararası örgütlerin katılımıyla
oluşturulan İstanbul Süreci (2011’den beri),
Bölgesel konuların ele alınmasında işbirliğini geliştirmek üzere kurulan Türkiyeİran-Azerbaycan Üçlü Mekanizması (2011’den beri),
Güney Kafkasya’da kapsamlı bir işbirliği tesisini amaçlayan Türkiye-GürcistanAzerbaycan Üçlü Mekanizması (2012’den beri),
Enerji ve ulaşım alanlarında işbirliğinin de dâhil olduğu, ilişkilerin daha da
geliştirilmesini teminen başlatılan Türkiye-Azerbaycan-Türkmenistan Üçlü Mekanizması
(2014’ten beri),
Suriye halkının meşru istekleri doğrultusunda çatışmayı çözmeye yönelik
çabaların teşvik edilmesini teminen 2012 yılında Türkiye’nin kuruluşuna öncülük ettiği
Suriye Halkının Dostları Grubu,
Uluslararası gündemi meşgul eden konularda kurumsal olmayan esnek bir
formatta görüş alış verişinde bulunulmasını teminen İsveç ve Brezilya’yla birlikte
başlatılan Barış İnşasında Üçlü Dayanışma süreci (2013’ten beri),
261

Türk dünyası içinde çok taraflı işbirliği çalışmaları çerçevesinde, 2008 yılında
Türk Dili Konuşan Ülkeler Parlamenterler Asamblesi (TÜRKPA), 2009 yılında Türk Dili
Konuşan Ülkeler İşbirliği Konseyidir (Türk Konseyi).
Ülkemizin artan ağırlığının bir yansıması olarak, üyesi bulunduğumuz birçok
uluslararası ve bölgesel örgütte dönem başkanlıklarını üstlendik ve bu kuruluşların
önemli zirvelerine ev sahipliği yaptık.
Son yıllarda İslam ülkeleriyle ilişkilerimiz önemli bir ivme kazanmıştır. İslam
ülkelerinin ihracatımızdaki payı hızlı bir şekilde artarak, 2014 yılında yüzde 32’ye
ulaşmıştır.
2002-2014 döneminde İslam Ülkeleri Ekonomik ve Ticari İşbirliği Daimi Komitesi
(İSEDAK)’ın etkinliğini önemli ölçüde arttırdık. 2004 yılında İSEDAK’ın 20. yıldönümü
münasebetiyle bir ekonomi konferansı, 2009 yılında 25. yıldönümü münasebetiyle ise
İSEDAK Ekonomi Zirvesini düzenledik. 2014 yılında İSEDAK 30. yıldönümünü bir dizi yan
etkinlik düzenlemek suretiyle kutladık.
2012 yılında ilk defa münhasıran İSEDAK için bir vizyon belgesi olarak tasarlanan
İSEDAK Stratejisi, 4. Olağanüstü İslam Zirvesi’nde kabul edilmiştir. Stratejiyle kurulan
6 çalışma grubu ile üye ülkeler arasında bilgi ve tecrübenin paylaşılması, anlayış birliği
oluşturulması ve politikaların yakınlaştırılması hedeflenmektedir.
İSEDAK Proje Finansmanı mekanizması ile 2014’te 8 üye ülke ve İİT kuruluşuna
proje desteği sağlanmıştır. Bu projelerden doğrudan ve dolaylı olarak 22 üye ülke
faydalanmıştır. Yine 2015 yılında 14 ülke ve İİT kuruluşuna proje desteği verilmektedir.
Bu projeler kapsamında 24 üye ülke doğrudan veya dolaylı olarak fayda sağlayacaktır.
İSEDAK‘ın İİT-içi ticareti arttırmaya yönelik olarak en önemli projelerinden
biri olan İİT Üyesi Ülkeler Arasında Tercihli Ticaret Sisteminin (TPS-OIC)’in hayata
geçirilmesi için gerekli şartlar 2014 sonu itibarıyla tamamlanmıştır.
Kuruluşu İSEDAK çatısı altında kararlaştırılan İslam Ülkeleri Standartlar
ve Metroloji Enstitüsü (SMIIC) ülkemizin ev sahipliğinde İstanbul’da 2010 yılında
faaliyetlerine başlamıştır. Halen 57 İİT üyesinin 32’si SMIIC’e katılmıştır.
İİT Üyesi Ülkeler Menkul Kıymetler Borsaları Forumu 2005’te kurulmuştur.
Forumun sekretarya hizmetleri Borsa İstanbul tarafından sağlanmakta olup somut bir
çıktısı olan İİT/İSEDAK endeksinde 19 İİT üyesi ülkeden 50 firma yer almaktadır.
Birleşmiş Milletler En Az Gelişmiş Ülkeler (EAGÜ) 4. Konferansı, ülkemizin
ev sahipliğinde 2011’de İstanbul’da düzenlenmiştir. 2020 yılına kadar EAGÜ’lerin
kalkınmasına dönük olarak hayata geçirilecek faaliyetleri içeren İstanbul Eylem Programı
kabul edilmiştir. EAGÜ’lere yönelik olarak kapsamlı bir Ekonomik ve Teknik İşbirliği
Paketi açıklanmıştır.
Söz konusu Paketle, 2012 yılından başlamak üzere yıllık 200 milyon doların
EAGÜ’lere yönelik ekonomik ve teknik işbirliği program ve projeleri için tahsis
edilmesini öngörmekteyiz. EAGÜ’lere yönelik gerçekleşen kalkınma yardımlarımız bu
paketteki taahhütlerimizin ötesine geçmiş olup, 2012 ve 2013 yıllarında EAGÜ’lere
262

yönelik projelerin toplam değeri sırasıyla 286 ve 210 milyon dolardır.
Son dönemde etkisi artan ve küresel ekonomik yönetişimin yapı taşlarından biri
haline gelen G-20’ye büyük önem atfetmekteyiz. Türkiye, G-20 başkanlığına seçilmiş,
öncelikle G-20 Üçlü Yapısı (Troyka) içerisinde yer almış ve 2014 yılı sonunda bir yıllık
dönem için G-20 başkanlığını devralmıştır.
IMF’de kotamız artmış, Türkiye’ye ilk defa İcra Direktörlüğü görevi verilmiştir.
Böylece ülkemiz, IMF programları uygulayan bir ülke olma konumundan, IMF’de
karar alıcı bir ülke konumuna yükselmiştir. Benzer şekilde, Dünya Bankası nezdindeki
temsil ve katılımının iyileştirilmesi amacıyla, 2008 yılında başlatılan reform çalışmaları
kapsamında yapılan sermaye artırımı sonucunda, ülkemizin oy gücü yüzde 0,53’ten
yüzde 1,08’e yükselmiştir.
b. Neler Yapacağız
Dış politikamızın siyaset, ekonomi ve savunma veçheleriyle ana çıpasını
oluşturan Avrupa ve Transatlantik kurumlarıyla ilişkilerimizin derinleştirilmesi, önceki
iktidarlarımızda olduğu gibi bundan sonrada başlıca önceliklerimizden biri olmaya
devam edecektir.
Ülkemizin stratejik bir hedef olarak belirlediği Avrupa Birliği üyeliği
doğrultusundaki kararlılığını, bu süreçte esasen halkımızın yaşam standartlarının
yükseltilmesine katkıda bulunacak reform sürecini daha da ileri götürmek hususunda
irademizi korumaktayız. AB katılım sürecinde siyasi nedenlerden kaynaklanan
tıkanıklıkların aşılması ve katılım müzakerelerinin yeni fasıllar açılarak canlandırılması
yönündeki çalışmalarımıza devam edeceğiz.
Son dönemde, vize muafiyeti hususunda her iki tarafça kabul edilecek bir
çözüm bulunmasına yönelik olarak AB Komisyonuyla karşılıklı yapıcı bir anlayış içinde
gerçekleşen yoğun temaslarımız sonucunda 2013 yılında başlatılan Vize Muafiyeti
Diyaloğu süreci tamamlanacaktır.
AB katılım müzakereleri ve müktesebata uyum çalışmalarının sürdürülmesi,
katılım öncesi mali yardımların etkin kullandırılması ve Türkiye’nin yeni AB iletişim
stratejisinin uygulanması öncelikli hedeflerimiz arasında yer alacaktır.
AB’nin yanı sıra, geçmişte uzak coğrafyalar olarak nitelendirilen bölgelerle
kurduğumuz ilişkilerin sağlamlaştırılması ve derinleştirilmesini sürdüreceğiz. Ülkemiz
küresel ölçekte barış, istikrar, kültürel uyum ve refaha katkı sağlama yönündeki çabalara
aktif katkı ve katılım sağlayacaktır.
Güvenlik ve savunma politikamızın merkezinde olan NATO’nun, gerek askeri
gerek siyasi etkinliğinin daha da güçlendirilmesine yönelik çalışmaları bugüne kadar
olduğu gibi, bundan sonra da destekleyeceğiz.
Önümüzdeki dönemde bölge ülkeleriyle ülkemiz arasında imzalanmış mevcut
STA’lara “hizmet ticareti ve yatırım” bölümleri eklenmesine ilişkin çalışma ve
müzakerelerin başlatılmasını hedeflenmekteyiz. Hizmet ticareti ve yatırımlara ilişkin

263

hükümler de içeren yeni STA’lar yapılmasına dönük gerekli analizleri tamamlayacağız.
İSEDAK’ın Sekretarya hizmetlerinin daha etkin bir şekilde yürütülebilmesi için
İSEDAK’a mahsus bir kanun çıkaracağız.
Önemli bir İSEDAK projesi olan İİT Üyesi Ülkeler Arasında Tercihli Ticaret
Sistemi (TPS-OIC)’nin hayata geçirilmesine yönelik olarak Ülkemizin oynadığı öncü rolü
sürdüreceğiz.
Yakın çevremizde refah ve istikrar kuşağı oluşturmaya yönelik yaklaşımımız
temelinde, başta komşularımız olmak üzere, tüm ülkelerle sorunları geride bırakma ve
ortak çözümler üretme yönünde adımlar atmaya devam edeceğiz.
Başta Afrika kıtası olmak üzere, dünya genelindeki diplomatik misyon sayımızı
artıracağız.
BM nezdinde başlatılmasında önemli rol aldığımız “Medeniyetler İttifakı” ve
“Barış İçin Arabuluculuk” gibi girişimlere öncülük etmeyi sürdüreceğiz.
Yeni vizyoner dış politikamız kapsamında, ülkemiz 2016 yılında İİT Zirvesine ev
sahipliği yapacaktır.
1 Aralık 2014 itibarıyla üstlendiğimiz G-20 Dönem Başkanlığımızı, ülkemizin
küresel gündemde yer alan konulara katkı sağlaması ve görünürlüğümüzü artırması
bakımından bir fırsat olarak değerlendireceğiz. Bu çerçevede, 15-16 Kasım 2015
tarihlerinde Antalya’da G-20 Liderler Zirvesi’ni düzenleyeceğiz. Dönem Başkanlığımız
sırasında yıl boyunca 10’u Bakan seviyesinde olmak üzere, 60 tane üst düzey
uluslararası toplantıyı ülkemizin farklı şehirlerinde gerçekleştireceğiz.
2011 yılında İstanbul’da ev sahipliği yaptığımız BM En Az Gelişmiş Ülkeler
Dördüncü Zirvesi’nin devamı olarak, 2016 yılında bir Gözden Geçirme Konferansına ev
sahipliği yapacağız. Bu vesileyle, dış politikamızda En Az Gelişmiş Ülkelere vermekte
olduğumuz önemin uluslararası planda görünür kılınmasını sağlayacağız.
Önümüzdeki dönemde ayrıca, Avrupa Konseyi bütçesine en çok katkıda bulunan
ülkeler grubuna katılarak Avrupa mimarisindeki yerimizi pekiştireceğiz. Avrupa Konseyi
Parlamenter Meclisi’ndeki (AKPM) milletvekili sayımızı 12’den 18’e çıkarmayı, Türkçe’nin
AKPM’nin çalışma dilleri arasına girmesini ve Avrupa Konseyi bünyesinde hazırlanan,
başta temel hak ve özgürlükleri ilgilendiren sözleşmelere taraf olmayı öngörmekteyiz.
10 Ekim 2014 tarihinde imzalanan yeni “Ülke Grubu Anlaşması” ile ülkemiz,
Dünya Bankası nezdinde 2014-2016 yılları arasında İcra Direktörü Vekili, 2020-2024
yılları arasında ise İcra Direktörü görevini üstlenecektir. Böylelikle ülkemiz, iktidarlarımız
döneminde Uluslararası Para Fonu (IMF)’nun ardından Dünya Bankası İcra Direktörleri
Kurulu’nda da ilk defa yer alacaktır.
İnsan haklarının korunması ve geliştirilmesini öncelikli siyasi hedefleri
arasında benimseyen İktidarımız, çeşitli ülkelerdeki insan hakları ihlallerinin de dünya
kamuoyunun dikkatine getirilmesi ve bu ihlaller hakkında uluslararası platformlarda,
özellikle BM’de kararlar çıkarılmasında aktif rol oynamaya devam edecektir.
264

Uluslararası toplumun saygın bir üyesi olarak, insan haklarının korunmasını,
demokrasi ve hukukun üstünlüğünün ülkemizde ve dünyada geliştirilmesini, insan
hakları alanında ilgili tüm kurum ve kuruluşlarla yapıcı işbirliğini artarak sürdürmeyi
öngörmekteyiz.
6.4. Yurt Dışında Yaşayan Vatandaşlarımız ve Akraba Topluluklar
AK Parti olarak, yurt dışında yaşayan insanımıza da “Milletine hizmeti esas
alan Devlet” anlayışıyla yaklaşmaktayız. Yurtdışındaki vatandaşlarımızın ve akraba
topluluklarımızın bütün farklılıklarını sahiplenerek menfaatlerini koruyabilmek, dil
ve kültür birikimini geliştirmek, yurtdışına hizmetlerimizi kalıcı ve sağlıklı bir şekilde
götürebilmek dış politikamızın ana unsurlarından biridir.
Bu yaklaşımla, yurt dışındaki vatandaşlarımız ve akraba topluluklar olarak farklı
ülkelerde yaşamakta olan kardeşlerimizin sadece başı sıkıştığında değil, her daim
yanında olmayı ve onlarla birlikte yeni kültürel ve ekonomik inisiyatifler geliştirmeyi
benimsiyoruz.
a. Neler Yaptık?
Yurtdışında yaşayan vatandaşlarımıza yönelik yaklaşımlarda 80’li yıllardan sonra
değişim görülmeye başlanmış ancak AK Parti iktidarına kadar bütüncül politikalar
geliştirilememiştir.
İktidarlarımızla birlikte ülkemizde ekonomik ve siyasi istikrarın hâkim oluşuyla,
siyasal anlayış ve kurumlarda yeni bir millet dayanışması ortaya çıkmış ve kısa sürede
yurtdışında da yankı bulan bu yaklaşım sonucunda yurtdışında yaşayan insanımıza
yönelik ayrımcı politika ve düzenlemeler süreç içinde kaldırılmıştır.
AK Parti olarak, yurtdışındaki toplumumuzun bütün farklılıklarını sahiplenerek
dil ve kültür birikimini geliştirmek; yurtdışına hizmetlerimizi kalıcı ve sağlıklı bir şekilde
götürebilmek; ülkemizin ve yurtdışında yaşayan vatandaşlarımızın menfaatlerini
koruyabilmek için çalışmaktayız.
İktidarlarımız döneminde, yurtdışı vatandaşlarımıza yönelik politikalarda gözle
görülür bir dönüşüm sağladık, önemli uygulamalar gerçekleştirdik.
“Yurtdışı Türkler ve Akraba Topluluklar Başkanlığı”nı kurduk ve yurtdışında
yaşayan Türk vatandaşlarımızın sorunları ile daha yakından ilgilenmeye ve faaliyetlerine
finansman desteği vermeye başladık.
Yurtdışında ikamet eden vatandaşlarımızın ilk kez 2014 Cumhurbaşkanlığı
seçimlerinde bulundukları ülkelerde oy kullanmalarını sağladık. Böylece, demokratik
ve anayasal bir hakkın gereğinin yerine getirilmesinin yanında anavatana aidiyet
bağlamında da önemli bir adım atılmasını sağlamış olduk.
Yaklaşık 750 bin mavi kartlı vatandaşımızın mağduriyetini giderdik, çifte
vatandaşlık kabul etmeyen ülkelerdeki vatandaşlarımızın haklarını koruduk.
Soydaş akraba topluluklar ve uluslararası öğrenciler bağlamında önemli
çalışmalar yürüttük.
265

Uluslararası Öğrenci Strateji Belgesini oluşturduk.
1961 yılında İşgücü Anlaşmaları çerçevesinde, Almanya’ya başlayan işçi göçünün
50. yılına ilişkin, önce 2011 yılında Almanya’da ve sonrasında diğer ülkelerde 50. yıl
buluşmalarını gerçekleştirdik.
Mezun envanteri araştırma çalışmalarının yanı sıra 20 ülkede mezun buluşmaları
gerçekleştirdik.
Kültürel destek amaçlı olarak yurtdışında yaşayan vatandaşlarımız için kitap
setleri ve listeleri hazırlamaktayız.
2009 yılında kurduğumuz Yunus Emre Enstitüsü’nü 30’un üzerindeki ülkede yer
alan kültür merkezlerinde Türkçe öğretir hale getirdik, Türk kültür ve sanat dünyasını
çeşitli faaliyetlerle tanıttık.
Kolombiya’dan Cibuti’ye, Zambiya’dan Japonya’ya, Portekiz’den Avustralya’ya,
dünyanın hemen her köşesinde, yurtdışı misyonlarımızca, bir yandan geleneksel
değerlerimizin, diğer yandan çağdaş sanatımızın, zengin ve köklü kültürümüzün
tanıtılmasına yönelik kültürel ve akademik etkinlikler düzenledik.
Bu bağlamda, sadece 2014 yılında, 100’e yakın dış temsilciliğimizde 300’ü aşkın
etkinlik düzenledik. Farklı coğrafyalardaki halklarla Türk toplumu arasında ilişkiler
kurulmasına ve etkileşim sağlanmasına katkıda bulunduk.
Yabancı öğrencilere verdiğimiz bursları, “Türkiye Bursları” başlığı altında
birleştirilerek daha çok sayıda ülkeden öğrencinin ülkemize gelerek lisans, yüksek lisans
ve doktora seviyesinde eğitim almalarını sağladık.
Bugün 150 ülkeden 15 bin öğrenciye üniversitelerimizde burs sağlamaktayız.
Türkiye burslarına 2014 yılında 152 ülkeden 82 bin başvuru alınmış olması, ülkemizin
yüksek öğrenim alanında sadece bölgesinde değil, dünya genelinde bir cazibe merkezi
haline gelmeye başladığını göstermektedir.
TİKA faaliyetleri kapsamında 1992-2002 arasında 2.241 proje yürütülmüşken,
2002-2014 döneminde 13 binin üzerinde proje yürüttük.
2002-2014 yılları arasında KKTC’ye toplam 8,9 milyar TL yardım ulaştırdık. 1,3
milyar TL’ye yaklaşan yatırım tutarı yılda 75 milyon metreküp suyu deniz altından
taşıyarak ile KKTC’nin 50 yıllık su ihtiyacını çözüyoruz. KKTC’ye ayrıca, deniz altından
kabloyla elektrik götürülmesi projesi hayata geçirileceğiz.
Soydaş ve akraba topluluk bağlamında halen, Osmanlı Arşivlerinde Filistin
Belgeleri Projesi, Kırım Çalışmaları, Somali Diaspora Çalışmaları, Türk Konseyi Diaspora
İşbirliği Programı, Suriyelilere Yönelik TÖMER Eğitimi ve Ahıska Türkleri Çalışmaları
sürmektedir.
b. Neler Yapacağız?
Bütüncül bir strateji çerçevesinde yurt dışında yaşayan vatandaşlarımıza yönelik

266

farklı kurumlarımız tarafından yürütülen hizmetlerin koordinasyonunu sağlamayı, AK
Parti olarak temel önceliklerimiz arasında görüyoruz.
Partimiz, yurtdışında yaşayan vatandaşlarımızın soydaş ve akraba toplulukların,
içinde bulundukları topluma entegre olmalarını; ekonomik, sosyal ve siyasi yaşama aktif
katılımlarını desteklemektedir. Bununla birlikte, asimilasyon politikalarına karşı, kültürel
kimliklerinin korunmasına azami önem gösterecek ve gerekli desteği vermeye devam
edeceğiz.
Önümüzdeki dönemde bu kapsamda yurtdışında yaşayan vatandaşlarımızın;
kültürel aidiyetlerinin korunmasını, STK’larının daha etkin hale getirilmesini, topluma
aktif katılım kapasitelerinin geliştirilmesini ve vatandaşlık haklarının güçlendirilmesini
destekleyeceğiz.
Türkiye’den borçlanarak emekli olan yurtdışındaki emeklilerin bulundukları
ülkelerde yarı zamanlı çalışabilmeleri için ikili anlaşmalarımız çerçevesinde gerekli
çalışmaları yapacağız.
Emekli vatandaşlarımız için Türkiye’ye getirdikleri araçlarının kalış süresini 2 yıla
çıkarıyoruz.
Sandıkları yurtdışında yaşayan vatandaşımızın ayağına götürdüğümüz gibi,
seçilme hakkı da sağlayacağız.
Vatan hasreti çeken yurttaşlarımız, Aileleriyle birlikte Türkiye’ye gelmek
istediğinde, THY uçuşlarında 1 Kasım’dan sonra yüzde 20 indirim sağlayacağız.
Dövizli askerlik bedelinin 6.000 Avrodan 1000 Avroya düşürülmesi için
çalışmalara başladık.
Yurt dışında yaşayan ailelerimize destek olmak üzere, birinci çocuğa 300 TL,
ikinciye 400 TL, üçüncü ve sonraki çocuklar içinse 600 TL vereceğiz dedik ve 15 Mayıs
2015’de, sizlerin de yararlandığı bu uygulamayı başlattık.
Bugüne kadar toplam 263.845 çocuğumuz için annelerimize doğum yardımı
verdik. Bu yardımların bulundukları ülkelerde hesaplarına yatırılması için gerekli
çalışmaları yapacağız.
“Yurtdışı Vatandaşlar Araştırma Destek Bursları” programı çerçevesinde yüksek
lisans öğrencilerine aylık 650 dolar, doktora 1000 dolar ve doktora sonrası 1300 dolar
burs veriyoruz. Burslardan, lisans öğrencilerinin de yararlanması için çalışmalarımız
sürüyor.
Yurt dışındaki STK’larımızın projelerine de destek olmaya devam ediyoruz.
Din görevlisi ve öğretmen sayımızı artıracağız.
Burada yaşadığınız hukuki süreçlerin ülkemizde de hüküm ve sonuç
doğurabilmesi için tanıma ve tenfiz davalarını kolaylaştırmak için kapsamlı bir çalışma
yapacağız.

267

Pasaport harçlarının yetişkinler için 100 Avroya düşürülmesi için çalışmalara
başladık.
Türkiye’de mobil cihazlarınızı harç ücreti ödemeden (4 ay) kullanabilmeniz için
düzenlemeler yapıyoruz.
Yurtdışında yaşayan vatandaşlarımızın kişisel kullanıma mahsus yabancı plakalı
araçlarının Türkiye’de kullanım sürelerini 2 yıla uzatacağız.
Yurtdışında yaşayan vatandaşlarımızın tanıma ve tenfiz davalarının onları mağdur
etmeyecek bir sürede sonuçlanması için gerekli yasal düzenlemeleri yapacağız.
Yurtdışından alınan meslek diplomalarının Türkiye’de Meslek Lisesi diplomasına
denk olarak tanınması ve yurtdışı vatandaşlarımızın bulundukları ülkelerde edindikleri
meslek diplomaları ve ustalık belgelerinin Türkiye’de kazanılmış diplomalarla denk kabul
edilmesi için gerekli çalışmaları tamamlayacağız.
İhtiyaç duyulan bölgelerde yeni başkonsoloslukların açılması ve yetersiz kalan
başkonsolosluklarımızın binalarının yenilenmesi ve genişletilmesi için gerekli adımlar
atacağız.
Yurtdışındaki eğitim kurumlarına ve okullara yönelik, o ülkelerde yaşayan
eğitmenlerin yerinden görevlendirilmesi ile ilgili çalışmalar tamamlanacak ve yurtdışı
öğretmen sayısını artıracağız.
Anadil eğitiminin yaygın olarak verilmesi ve kültürel kimliklerin korunması için
yurtdışındaki sivil toplum kuruluşlarının faaliyetlerini destekleyecek, bu amaçla eğitmen
ve materyal desteği sağlayacak, proje destek bütçesini ihtiyaca cevap verebilecek
oranda artıracağız.
Yurtdışında yaşayan gençlerimizin Türkiye’nin engin tarih ve kültürünü bizatihi
tecrübe etmeleri için kültürel gezi ve kamp programlarını yaygınlaştıracağız.
Yurtdışı din hizmetlerinin kapasitesinin geliştirilmesi, tüm topluma ve onları
temsil eden STK’lara ulaştırılması, yerel dinî öğretim kurumlarının desteklenmesi ve
yerinden görevlendirme yapılmasını teşvik edeceğiz.
Üniversitelerin yurtdışında yerleşke/kampüs açabilmesi için yasal düzenlemeleri
gerçekleştireceğiz, Devlet Üniversitelerinin vatandaşlarımızın yoğun yaşadığı ülkelerde
hizmet vermesini sağlayacağız.
TÜBİTAK, üniversiteler ve araştırma merkezlerinin diasporamızın sosyal,
ekonomik, kültürel, siyasi, sağlık, hukuki ve diğer ilgili alanlarda meseleleri ve
gündemleri ile ilgili araştırmalar yapmalarını teşvik edeceğiz.
Türkiye’de yükseköğrenim görmek isteyen gençlere yönelik üniversite
kontenjanlarının artırılması sağlayacağız.
Yurtdışındaki lisansüstü eğitimli vatandaşlarımızın ülkemizle ilişkilerinin canlı
tutulması için iletişim ağı, veri tabanı ve kataloğu oluşturacağız.

268

Yurtdışında yaşayan uzmanlara yönelik, yaşadıkları ülke ve Türkiye bakımından
karşılaştıkları sorunlar ve çözümüyle ilgili Hukukçular Buluşması ve Eğitimciler
Konferansı gibi eğitim ve seminer programları düzenleyeceğiz.
Yurtdışındaki sivil toplum kuruluşlarının faaliyetlerinin desteklenmesi ve Yurt
Dışı Türklerin dil ve kültürel varlıklarının muhafazası için proje destekleme bütçesini
artıracağız.
Yurtdışında yaşayan Türklerin bulunduğu ülkelerde, okulların kreş ve orta öğretim
seviyelerini de barındırır bir şekilde kurulmasını teşvik edeceğiz.
Üniversiteler bünyesinde Diaspora Araştırma Enstitülerinin kurulması ve
geliştirilmesini destekleyeceğiz.
Yurt dışında yaşayan vatandaşlarımızın ülkemize yerleşmeleri durumunda olası
entegrasyon sorunlarına karşı programları teşvik edeceğiz.
Bilhassa yeni nesillerin Türkçe ve kültürümüzü korumaları noktasında mevcut
hizmetlerimizi geliştirecek yeni adımlar atacağız.
Aile birleşiminde yaşanan sıkıntıları gidermek amacıyla, toplumlar arası ilişkilerin
artırılması ve aile değerlerinin yaşatılması için ilgili ülkeler nezdinde girişimlerde
bulunmaya devam edeceğiz.
Tüm insanlık için büyük tehdit oluşturan ayrımcılık, ırkçılık, yabancı düşmanlığı
ve İslam karşıtlığı ile mücadelede ilgili ülkelerle birlikte hareket ederek, yurt dışındaki
insanımızı da yakından ilgilendiren insani değerleri korunma hususunda çalışmalarımızı
artıracağız.
Önümüzdeki dönemde önemli oranda Türkiye kökenli nüfusu barındıran tüm Batı
Avrupa ülkelerinde kültür anlaşmalarının güncelleştirilmesini; Danimarka ve Avusturya
gibi anlaşma olmayan ülkelerle anlaşma yapılmasını sağlayacağız.
Yenilenen kültür anlaşmaları çerçevesinde, Yunus Emre Enstitülerinin dünya
genelinde daha etkin bir şekilde tesis edilmesini sağlayacağız.
STK ve vakıflar aracılığıyla yaygın dil ve kültürel eğitimlerin hazırlanıp
uygulanması için destek sunacağız.
Yurtdışındaki vatandaşlarımız arasından içinde yaşadıkları ülkede kültürel
alanda öne çıkacak seçkin kişilerin yetiştirilebilmesi için özellikle gençlere yönelik özel
programlar geliştireceğiz.
Soydaş ve akraba topluluklarla olan ilişkilerimizin geliştirilmesi amacıyla Liderlik
Akademisi, Bürokrasi Akademisi, Yerel Yönetimler Akademisi, Sivil Toplum Akademisi
ve Medya Akademisi programlarını yürüteceğiz.
Türkiye’nin yurt dışında Türkçe dil ve kültürünün geliştirilmesi bağlamında
sunulan eğitimlere belirli standartlar getirilmesi adına “Yurt Dışı Eğitim Kurumları
Merkezi” kurulmasını ve bu kurum tarafından “Yurt Dışı Eğitim Kurumları Kalite

269

Denetim Standardı” geliştirilmesini hedeflemekteyiz.
Kültürel coğrafyamızla işbirliği ve etkileşimin artırılması amacıyla Türkiye’nin
merkezinde yer aldığı Ortadoğu, Orta Asya, Kafkasya, Balkanlar ve Afrika ile çok yönlü
ilişkilerin kurulması ve geliştirilmesine yönelik tematik buluşmalar gerçekleştireceğiz.
Balkanlar, Ortadoğu, Orta Asya ülkelerinde faaliyet gösteren düşünce kuruluşları
ile Türkiye’deki düşünce kuruluşları arasında iletişim ve işbirliğinin arttırılması, bu
düşünce kuruluşlarının ülkemizin ilgili kurum ve kuruluşlarını yakından tanımaları
amacıyla Düşünce Kuruluşları İşbirliği Programı gerçekleştireceğiz.
Geliştirdiğimiz uluslararası yurtlar platformu ve öğrenci değişim programları ile
hem uygun konaklama imkânlarından yararlanılacak hem de eğitim, kültürel etkileşim
başta olmak üzere farklı alanlarda ortak programlar düzenlenecektir.
Soydaş topluluklara mensup öğrencilerin ülkelerinde yükseköğrenim görmelerini
teşvik etmek maksadı ile 2015 yılında “Yerinde Burslandırma” uygulamasını
başlatacağız. Programın öncelikle soydaşlarımızın yoğun olarak bulunduğu Balkan
ülkeleri ile özellikle Ahıska Türkler ve Türkmenlerin yaşadığı ülkelerde uygulanmasını
hedefliyoruz.
Aile ve Sosyal Politikalar Bakanlığımızın yurt dışında oluşturduğumuz
temsilcilikleri aracılığıyla ilgili ülkelerde yaşayan vatandaşlarımızın, o ülkelerdeki sosyal
haklarının daha etkin bir şekilde kullanımını destekleyeceğiz.
Son dönemlerde açıkladığımız doğum hediyesi, çeyiz hesabı, konut destek hesabı
gibi uygulamalardan yurt dışında yaşayan vatandaşlarımız da istifade edecektir.

270

1 KASIM SEÇİMLERİNE DOĞRU...
Kasım 2002’de AK Parti’nin iktidara gelmesiyle birlikte ülkemizde yeni bir
dönem başlamıştır. Bu dönem, milletimizin uzun süredir beklediği değişim ve
dönüşümlerin sağlanması için sağlam bir siyasi zemin oluşturmuş, devlet ile
milleti yeniden buluşturmuş ve bütünleştirmiştir.
Yeni Türkiye, insanı merkeze alan, özgürlük alanlarının genişletildiği,
tabuların yıkılıp yasakların kaldırıldığı, daha demokratik, her alanda kaliteye
odaklanmış bir dönemi ifade etmektedir.
İkinci Atılımın güç kaynağı insanımız ve coğrafyamızdır.
Daha çok çalışacağız, daha yeni ve nitelikli işler yapacağız. Her zaman
olduğu gibi Milletimizin güvenini boşa çıkarmayacağız.
AK Parti, Milletimizle birlikte, güven ve istikrar içinde yeni bir atılım
dönemine hazırdır. 13 yıldır devam eden reformların ve dönüşümlerin, daha üst
seviyelere çıkarılması için 1 Kasım seçimleri önemli bir milat olacaktır.
1 Kasım seçimleri, bir millet hareketi olan AK Partinin tüm milletimiz ile
birlikte geleceğe daha güçlü ve sağlam adımlarla yürüme seçimdir.
1 Kasım seçimleri ile Yeni Türkiye’nin inşa süreci yeni bir aşamaya
geçecektir. 
Bu dönemde Türkiye güçlü, demokratik, müreffeh ve saygın bir ülke olma
hedefine daha büyük bir azimle yürüyecektir.
Son 13 yıldır atılan sağlam temellerin üzerinde nitelikli, özgüvenli, dünya
çapında Yeni Türkiye vizyonu yükselecektir.
Yeni Türkiye, nicelik ile nitelik, yerlilik ile dünyaya açıklık, geçmiş ile
gelecek, teknik ile estetik, modernlik ile gelenek, kalkınma ile medeniyet arasında
kurulan büyük denge demektir.
Yeni Türkiye’de, insanımız en ileri teknolojiler, bilgi ve yeteneklerle
donanacak. Müfredatın, öğretmenin, öğretimin kalitesi artacak.
Yeni Türkiye’de, rekabet gücümüzün artırılması, katma değeri yüksek
ürünlerin üretimi için Ar-Ge yatırımları öncelikli olacak, her iş dünya ölçeğinde,
dünya standartlarında yapılacak.
Yeni Türkiye’de hizmet siyaseti, medeniyet siyaseti ile birlikte yürüyecek,
her alanda insanı merkeze alan ve ihya eden bir yaklaşım hâkim olacak.

271

Yeni Türkiye’de özgürlükler ile sorumluluklar, haklar ile görevler yan yana
olacak. Medeniyet ve kardeşlik aidiyeti güçlenmiş, sorumlu ve üretken gençler
ile Yeni Türkiye yeniden dünyanın medeniyet merkezi olacak.
Yeni Türkiye’de vatandaşlık ile kardeşlik, tarihdaşlık ile kaderdaşlık birlikte
olacak.
Yeni Türkiye hoşgörüsüyle, çoğulculuğuyla büyük bir medeniyetin
mirasçısı olarak birbirine ve dünyaya açık insanların ülkesi olacak.
Yeni Türkiye, geleneği gelecek ile birleştiren insanların ülkesi olacak.
Yeni Türkiye, bilgiyi bilinç ile, bilinci de bilgelik ile bütünleyen insanların
ülkesi olacak.
Yeni Türkiye ilmi irfan ile, emeği erdem ile süsleyen insanların ülkesi
olacak.
Biz yarının yolcusuyuz. Biz büyük geleceğin kervanıyız.
Yeni Türkiye yolunda asla yorulmayız, dinlenmeyiz, durmayız.
Kimse bu milleti ve bizleri bu yürüyüşten alıkoyamaz.
AK Parti, son 13 yılda bir tarih yazdı. İkinci Atılım döneminde de yazmaya
devam edecek.
Büyük ve İstikrarlı Türkiye yolunda 1 Kasımda bir kez daha AK Parti;
Çünkü AK Parti, halkımızın değerleri ve geçmişiyle bütünleşmiştir.
Çünkü AK Parti, Türkiye’de demokratik ortamda siyasi ve ekonomik
istikrarın adıdır.
Çünkü AK Parti, verdiği sözü tutan, gerçekçi politikalarıyla güven veren bir
partidir.
Çünkü AK Parti, 13 yıllık yönetim performansıyla kendisini ispat etmiştir.
Çünkü AK Parti, istişareye önem veren güçlü bir liderliğe sahiptir.
Çünkü AK Parti, yönetimde güçlü bir tecrübeye sahiptir.
Çünkü AK Parti, zengin ve yetkin kadroların adresidir.
Çünkü AK Parti, vizyoner ve değişimcidir.
Çünkü AK Parti, farklı yaşam tarzlarına saygılı, özgürlükçü bir partidir.

272

Çünkü AK Parti, Doğudan Batıya, Kuzeyden Güneye varlık gösteren
Türkiye’nin partisidir.
Çünkü AK Parti, daha geniş bir coğrafyanın da model aldığı tecrübeye
sahip bir partidir.
Çünkü AK Parti, vesayet odaklarına karşı millet iradesinin adresidir.
Çünkü AK Parti, halkın kendisine verdiği emanete sahip çıkmıştır.
Çünkü AK Parti, sosyal devlet anlayışını teoriden pratiğe geçiren partidir.
Çünkü AK Parti, ülkemize saygınlık, insanımıza özgüven ve itibar
kazandırmıştır.
Çünkü AK Parti, bütün bu özellikleriyle kendisine alternatif olmaya
çalışanların yetişemediği bir başarı öyküsüdür.
AK Parti’ye, yeni Türkiye’nin ikinci atılım dönemine güçlü bir destek için
hep birlikte
Daima olduğu gibi milletimiz ile el ele, gönül gönüle…
1 Kasım’da sandıklara…

273

100 ÖNEMLİ PROJE
Eğitim ve Sağlık
1. Fırsatları Artırma ve Teknolojiyi İyileştirme Hareketi (FATİH) Projesi
3,7 milyar TL maliyetli projede 1,4 milyon tablet bilgisayar dağıtımı, 4.462 okulun
ağ altyapısı, 430 bin derslikte etkileşimli tahta kurulumu yapılmıştır. Proje, önümüzdeki
dönemde yaygınlaştırılacaktır. Bir taraftan eğitimin teknolojik seviyesi artırılırken, diğer
taraftan bilgi teknolojilerinin tüm topluma yayılması sağlanacak, yurtiçi üretim ve
araştırma desteklenecektir.
2. ONCOGEN Projesi
Kanser ve tüm diğer hastalıkların erken tanısında son teknoloji ile kişiye özgü
tedavi kitlerini içeren projedir. Bu ve benzeri projeler ile ilaç ve tıbbi cihazlarda yerli
üretim artacak, sağlık endüstrileri gelişecektir.
3. Milli Aşı Projesi
0-5 yaş arası yapılan aşıların dolumlarını 5 yıl içinde ülkemizde yapacak altyapının
kurulması planlanmaktadır.
4. Yerli Plazma Ürünleri Üretilmesi Projesi
İhtiyacımız olan plazma fraksinasyon ürünlerinin tamamının yerli plazmadan
üretilebilmesi, teknoloji transferi ve bu alanda ülke yeterliliğinin sağlanması projesidir.
5. Şehir Hastaneleri Projesi (KÖİ Modeliyle)
Toplam 32.581 yataklı; sağlık kampüsü, sağlık yerleşkesi, devlet hastanesi ve şehir
hastanelerini içeren 24 projeden oluşmaktadır.

•	Kayseri Entegre Sağlık Kampüsü
•	Ankara Etlik Entegre Sağlık Kampüsü
•	Ankara Bilkent Entegre Sağlık kampüsü
•	Elazığ Entegre Sağlık Kampüsü
•	Yozgat Sağlık Yerleşkesi
•	İstanbul İkitelli Entegre Sağlık Kampüsü
•	Adana Entegre Sağlık Kampüsü
•	Gaziantep Entegre Sağlık Kampüsü
•	Mersin Entegre Sağlık Kampüsü
•	Manisa Eğitim Araştırma Hastanesi
•	İzmir Bayraklı Entegre Sağlık Kampüsü
•	Konya Karatay Sağlık Tesisi
•	Bursa Entegre Sağlık Kampüsü
274

•	Isparta Sağlık Yerleşkesi
•	Kocaeli Entegre Sağlık Kampüsü
•	Eskişehir Entegre Sağlık Kampüsü
•	İstanbul Üsküdar Devlet Hastanesi
•	Denizli Sağlık Kampüsü
•	Tekirdağ Devlet Hastanesi
•	Urfa Şehir Hastanesi
•	İzmir Yenişehir Şehir Hastanesi
•	Kütahya Şehir Hastanesi
•	Samsun Entegre Sağlık Kampüsü
•	İstanbul Bakırköy Entegre Sağlık Kampüsü
FTR ve Psikiyatri paketleri de dahil edildiğinde YPK onayı almış proje sayısı 26’ya
ve toplam yatak kapasitesi ise 35.500’e ulaşmaktadır. Ayrıca, 9 yeni proje üzerinde
değerlendirmeler devam etmektedir. Tüm bu projelerin hayata geçmesi ile sağlıkta
yeni bir dönem başlayacağı gibi, sağlık turziminin de altyapısı güçlendirilmiş olacaktır.
Bu şekilde, döviz kazandırıcı faaliyetler artacak, emek yoğun olan sağlık alanında yeni
istihdam imkânları da devreye girecektir.

Savunma Sanayi ve Haberleşme
6. Göktürk-3 Projesi
Gece-gündüz, her türlü hava koşulunda uzaydan görüntü alınabilmesini sağlayan
keşif ve gözetleme sentetik açıklıklı radar (SAR) uydu sistemi (Göktürk-3) projesi hayata
geçirilmektedir.
7. Haberleşme Uydusu Projesi
İlk yerli haberleşme uydusu Türksat-6A ile kendi uydusunu yapabilen 10 ülkeden
biri arasında girilmesi hedeflenmektedir.
8. ATAK Helikopter Projesi
3,4 milyar dolarlık projeyle 59 helikopter üretilecektir. İhtiyacımızı milli üretim ile
karşılamanın yanı sıra, ihracat imkânları da söz konusudur.
9. Altay Milli Tank Projesi
450 km menzilli, 65 km hızlı 250 tank üretilecektir. Kendi tankını üreten bir ülke
olarak Türkiye’nin caydırıcılığı yükselecektir.
10. Hürkuş-B Projesi
2019 yılına kadar Türk mühendisleri tarafından tasarlanan 15 eğitim uçağı
tamamlanacaktır. Projeyle, savunmada milli kapasitemiz artacak, teknolojik kapasitemiz
yükselecektir.
275

11. Diğer Savunma Sanayii Projeleri
Milli Gemi (MİLGEM) Korveti, Sahil Güvenlik Arama Kurtarma Gemileri, F-16
uçakları yenileme vb. savunma sanayii projeleri yürütülecektir. Tüm bu projeler ile
ülkemiz çok daha güvenli ve caydırıcı bir güce yükselmektedir.

Ulaştırma
12. Bölgesel Uçak Yapımı Projesi
Bu projeyle 2023 perspektifinde yerli yolcu uçağı üretiminin alt yapısının
oluşturulması hedeflenmektedir. Bu proje ile bağlantılı olarak yan sanayiler ile birçok
işletmenin oluşumu desteklenecektir.
13. Yerli Marka Otomobil Projesi
Elektrikli yerli marka otomobil imalatının gerçekleşmesi için Ar-Ge başta olmak
üzere gerekli altyapının kurulması için çalışmalar sürürüdülecektir.
14. Gebze-Orhangazi-İzmir (İzmit Körfez Geçişi ve Bağlantı Yolları Dahil) Otoyolu
Projesi
421 km’lik, 6,5 milyar dolar maliyetli yolun yapımının 2020’de tamamlanması
beklenmektedir. Kamu-Özel işbirliği modeli ile, bütçeden kaynak ayırmadan yapılacak
proje ile milyonlarca insanımızın daha kısa sürede, daha konforlu seyahat etmesi
sağlanacaktır.
15. Yavuz Sultan Selim Köprüsü ve Kuzey Marmara Otoyolu Odayeri-Paşaköy
Kesimi Projesi
95 km’lik otoyol ve 2,2 km uzunluğundaki 3. köprüden oluşan projenin maliyeti
2,5 milyar dolardır. İstanbul’un trafiğine diğer bir çok mega proje ile birlikte çözüm
üretecek olan proje, kamu-özel işbirliği ile hızla devam etmektedir.
16. Kuzey Marmara Otoyolu Kınalı-Odayeri Kesimi Projesi
149 Km uzunluğundaki otoyolun ihale süreci devam etmektedir.
17. Kuzey Marmara Otoyolu Kurtköy-Akyazı Kesimi Projesi
187 Km uzunluğundaki otoyolun ihale süreci devam etmektedir.
18. İstanbul – Şile – Ağva Yolu Projesi
Yavuz Sultan Selim Köprüsü, Karadeniz Otoyolu ve çevre yoluna bağlantı
sağlayacak 58 km uzunluğundaki yol 3 şeritli hale getirilmektedir. Proje bedeli 803
Milyon TL tutarındadır.
19. Ankara-Niğde Otoyolu Projesi
330 km’lik projenin tutarı 1,4 milyar dolardır. Yap-İşlet-Devret yöntemiyle ihale
276

süreci sürmektedir. Böylece otoyol ağımızdaki önemli bir boşluk ortadan kalkacak,
Ankara-Konya başta olmak üzere bir çok güzergâh rahatlayacaktır.
20. Çiğli-Aliağa-Çandarlı Otoyolu Projesi
51 km’si otoyol ve 25 km’si bağlantı yolu olmak üzere toplam 76 km
uzunluğundaki projenin tutarı yaklaşık 350 milyon dolardır.
21. 2023 Perspektifinde Diğer Öncelikli Büyük Otoyol Projeleri

•	Ankara-Kırıkkale-Delice
•	Mersin-Silifke (Taşucu)
•	Antalya-Alanya
•	Ankara-Sivrihisar
•	Aydın-Denizli
•	Kınalı-Tekirdağ-Çanakkale-Balıkesir
•	Yalova-İzmit
Tüm bu projelerin hayata geçmesi ile yollarımızın kalitesi yükselecek, zaman
tsarrufu artacak, ekonomik faaliyetler için alt yapımız güçlenecektir.
22. Bölünmüş Yol Projeleri
Trafik yoğunluğunun yüksek olduğu kesimlerde trafik güvenliğinin artırılması
ve taşıma sürelerinin kısaltılması amacıyla bölünmüş yol yapımı programına
devam edilecektir. 13 yılda 17.931 km ilave ile 2002’de 6.101 km olan bölünmüş yol
uzunluğumuz, bugün 24.032 km’ye ulaşmıştır. Bölünmüş yolların toplam uzunluğunun
2019 yılında 30.000 km’ye ulaşması hedeflenmektedir.
23. Giresun-Dereli-Şebinkarahisar-Su Şehri Devlet Yolu (Eğribel ve Pınarlar
Tünelleri Dahil) Projesi
5.905 m. çift tüp tünel ve 1,8 km. bağlantı yollarıyla proje güzergâhı 4,8 km
kısaltmaktadır. 2019’da tamamlanması beklenen projenin maliyeti 533 milyon TL’dir.
Projenin tamamlanmasıyla Karadeniz ile Orta Anadolu bağlantısı güçlenecek, bölgesel
kalkınmaya katkı verilecektir.
24. Büyük Tünel Projeleri
266 km uzunluğunda 128 adet tünelde çalışmalar devam etmektedir. 2023
yılına kadar toplam 700 km uzunluğunda 470 adet tünelin trafiğe hizmet vermesi
hedeflenmektedir. Bu yıl açılacak tünellerle toplam güzergahta 62 km ve seyahat
süresinde 4 saat 51 dakika kısalma sağlanacaktır.

•	Cankurtaran Tüneli (Hopa-Borçka 5.2 km.)
•	Ovit Tüneli (Rize-Erzurum, 14.7 km)
•	Salmankaş Tüneli (Trabzon-Araklı-Bayburt, 4.1 km)
•	Cizre ile Şırnak’ı birbirine bağlayan Cudi Tünelleri 1.4 km.

277

•	Akdeniz Sahilini geçilebilir kılan Mersin-Antalya arasında 28,3 km
uzunluğunda 27 adet tünel.
•	Ordu Çevre Yolu Tünelleri (3 adet, 6.5 km).
•	Karahan Tüneli (Malatya-Kayseri arası, iki tüp, 1.600 m.)
•	Erkenek Tüneli (Malatya-Adıyaman arası, iki tüp, 1.816 m.)
•	Geminbeli Tüneli (Zara-Suşehri arası, iki tüp, 4.230 m.)
•	Eğribel Tüneli (Giresun-Şebinkarahisar arası, iki tüp, 6.000 m.)
•	Kop Tüneli (Erzurum-Bayburt arası, iki tüp, 6.500 m.)
•	Dallıkavak Tüneli (Erzurum-Rize arası, iki tüp, 3.100 m.)
•	Güzeldere Tüneli (Van-Hakkari arası, iki tüp, 3.900 m.)
•	Akyazı Tüneli (Trabzon, iki tüp, 2.450 m.)
•	Zigana Tüneli (Trabzon-Gümüşhane arası, iki tüp, 12.700 m.)
•	Kırık Tüneli (İspir-Erzurum, iki tüp, 7.100 m.)
•	Demirkapı Tüneli (Antalya, tek tüp, 4.950 m.)
•	Ilgaz Tüneli (Çankırı-Kastamonu, iki tüp, 5.380 m.)
•	Kahramanmaraş Göksun- 6. Bölge Hudusu Arası 4 Tünel (10.336 m.)
•	Hassa Tüneli (Hatay-Kilis-Gaziantep, 4 adet tünel, 19.240 m.)
25. Üç Katlı Büyük İstanbul Tüneli Projesi
Tek geçişte tek tünel halindeki karayolu ve metro geçişlerini kapsayan, günde 6,5
milyon vatandaşımızın kullanacağı, toplam 9 farklı raylı sistemini birbirine bağlayacak,
Boğaziçi ve Fatih Sultan Mehmet Köprülerinin trafiğine nefes aldıracak projedir. Proje
finansmanı için kamu-özel işbirliği modelinin kullanılması planlanmaktadır.
26. İstanbul Boğazı Karayolu Boğaz Geçiş (Avrasya) Tüneli Projesi
Boğazın tabanında 5,4 km tünel ve 9,2 km yol yapılacaktır. 2011’de başlanan
projenin maliyeti 1,3 milyar dolardır. 2016’da hizmete girecek olan proje ile trafik yükü
daha dengeli dağılacaktır.
27. Çanakkale Boğaz Köprüsü Projesi
Otoyollar ve köprülerle çevrilmiş Marmara Ringinin önemli bir parçası olacak
Çanakkale Boğaz Köprüsünün yapımına önümüzdeki dönemde başlanacaktır.
28. Kanal İstanbul Projesi
Boğazdaki gemi trafiğini rahatlatacak, 40-45 km’lik projenin hazırlıkları
sürmektedir.
29. Yüksek Hızlı Milli Tren Projesi
Hazırlıkları süren projede ilk yerli YHT’nin faaliyete geçmesi planlanmaktadır.
Proje ile başta KOBİ’ler olmak üzere yerli sanayimizin geliştirilmesi hedeflenmektedir.
278

30. Ankara-İstanbul Hızlı Tren Projesi
Ankara ve İstanbul arasını 1,5 saate indirecek yüksek hızlı tren projesini, YİD
modeliyle gerçekleştirmek üzere proje çalışmalarını yürüteceğiz.
31. Ankara-İzmir Hızlı Tren Projesi
167 km’lik Polatlı-Afyonkarahisar bölümü yapılmaktadır. 2015’te AfyonkarahisarUşak-Manisa-İzmir kesiminin altyapı inşaatına başlanacaktır. Projenin yaklaşık bedeli
4,2 milyar TL’dir. Orta Anadoluyu Ege ile bağlayacak bu proje ulusal demiryolu ağının
entegrasyonuna da katkı sunacaktır.
32. Konya-Karaman-Mersin Hızlı Tren Projesi
Yaklaşık 244 km güzergah uzunluğuna sahip Karaman-Niğde (Ulukışla)-Yenice
hızlı tren projesi 200 km/sa hıza uygun çift hatlı, elektrikli ve sinyalli olarak planlanmıştır.
Bu hatta hem yük hem de yolcu taşımacılığı yapılacaktır. Proje bedeli 3,2 Milyar TL olup
2020 yılında bitirilmesi planlanmaktadır.
33. Marmaray Banliyö Hatlarının Modernizasyonu Projesi
Demiryolu boğaz tüp geçişi 2013’te açılmıştır. Araçların imalatı tamamlanmış,
testleri sürmektedir. Proje kapsamında banliyö hatlarının modernizasyonu yüzde 30
oranında tamamlanmıştır.
34. Ankara-Yozgat-Sivas Hızlı Tren Projesi
Yapımı devam etmekte olan 405 km uzunluğundaki yüksek hızlı tren hattıdır.
35. Sivas-Erzincan Yüksek Standartlı Demiryolu Projesi
234 km uzunluğundaki Sivas-Erzincan demiryolu hattının toplam maliyeti 4,8
milyar TL’dir.
36. Kars-Tiflis-Bakü Demiryolu Projesi	
Maliyeti 1,4 milyar TL olan hat 2016 yılında bitirilecektir. Erzincan-Erzurum-Kars
projesiyle birlikte İpek Demiryolu hattı tamamlanmış olacaktır.
37. Yerköy-Kayseri Hızlı Tren Projesi
142 km uzunluğundaki hızlı tren hattının maliyeti 1,9 milyar TL’dir.
38. Halkalı-Kapıkule Hızlı Tren Projesi
Hızlı Treni Avrupa’yla buluşturacak olan Halkalı-Kapıkule Hızlı Tren Hattı’nın
ihalesine 2015 yılı sonunda çıkmayı hedefliyoruz.
39. Diğer Öncelikli Hızlı Tren Projeleri (Projelendirme Çalışmaları Devam Etmekte
Olan)

•	Antalya – Konya – Kayseri
279

•	Antalya – Isparta – Burdur – Kütahya – Eskişehir
•	Bursa – Bilecik
2023 perspektifinde Doğu-Batı ve Kuzey-Güney akslarında yapılması planlanan
diğer hatların etüt projeleri devam etmektedir.
40. 106 Adet Yüksek Hızlı Tren Seti Temini Projesi
9,6 milyar TL maliyetli projenin 106 setinin ilk 10 adetinin ihale süreci devam
etmekte olup 80 adetinin ise ayrı olarak belirli oranda yerli yapım şartı ile ihale edilmesi
planlanmaktadır.
41. Lojistik Merkezler Projesi
Demiryoluyla yük taşımacılığını artırmak amacıyla 20 yerde lojistik merkez
kurulması planlanmıştır. Bunlardan yedisi hizmet vermeye başlamıştır. Kahramanmaraş,
Bozüyük, Mardin, Erzurum, Mersin (Yenice), İzmir (Kemalpaşa) lojistik merkezlerinde
inşaat işleri devam etmektedir.
42. Diyarbakır Havalimanı Terminali Projesi
Bağlantılı yatırımları ile birlikte 300 milyon TL maliyetli olup 2015’te açılması
planlanmaktadır. Diyarbakır’ın uluslararası kaınumunu güçlendirecek, yıllık 5 milyon
yolcu kapasitesi ile özellikle turizme güç katacaktır.
43. İstanbul Yeni Havalimanı Projesi
Türkiye’yi Batı Avrupa-Uzak Doğu arasında önemli bir transfer merkezi haline
getirecek, yaklaşık 10,2 milyar Avro yatırım ve 22,2 milyar Euro (+KDV) kira bedeli
bulunmaktadır. 150 milyon yolcu kapasiteli hava limanının ilk etabının 2018’de
tamamlanması beklenmektedir.
44. Çukurova Bölgesel Havalimanı Projesi
Çukurova Bölgesine hizmet vermek amacıyla 30 milyon yolcu kapasiteli yeni bir
havalimanı yapılmaktadır.
45. Filyos Limanı Projesi
25 milyon ton dökme yük kapasiteli limanın inşa çalışmaları başlama
aşamasındadır.2023 Viyonu çerçevesinde Karadeniz Bölgemizde ticaretin altyapısına
büyük katkı verecektir.
46. Mersin Limanı Projesi
12,8 milyon TEU kapasiteli, 2,9 milyar Avro maliyetli limanın inşa edilmesi
planlanmaktadır. 2023 Viyonu çerçevesinde Akdeniz Bölgemizde ticaretin altyapısına
büyük katkı verecektir.

280

47. Çandarlı Limanı Projesi
İlk aşaması 4 milyon TEU kapasiteli, 405 milyon Avro maliyetli liman, önemli
bir lojistik merkez olacaktır. İhtiyaçlar çerçevesinde kapasitenin 12 milyon TEU’ya
ulaştırılması hedeflenmektedir. 2023 Viyonu çerçevesinde Ege Bölgemizde ticaretin
altyapısına büyük katkı verecektir.
48.Haliç Kompleksi Projesi
1,4 milyar TL maliyetli ve YİD modeliyle gerçekleştirilecek proje kapsamında yat
limanı, yaşam merkezi, sosyal ve kültürel alanlar öngörülmektedir.
49. Ankara Kentiçi Ulaşım Projeleri

•	Başkentray
•	Tandoğan-Keçiören Metro (Yapımı devam ediyor)
•	AKM-Gar-Kızılay Metro
•	Bu ve benzeri projeler ile Ankara, artan nüfusuna ve yoğunluğuna
ragmen yaşam kalitesini geliştirmeye devam edecektir.
50. İzmir Kentiçi Ulaşım Projeleri

•	İzmir Körfez Geçiş Projesi (İZKARAY) çalışmaları tamamlanmış olup,
proje finansmanı için kamu-özel işbirliği modelinin kullanılması planlanmaktadır.
•	Halkapınar Otogar Metrosu: 4,5 km’lik projenin çalışmaları devam
etmektedir. Dönem içerisinde yapımı tamamlanacaktır.
•	İZBAN: Aliağa’dan Bergama’ya, Torbalı’dan Selçuk’a uzatılacak toplam
İZBAN hattı, mevcutla birlikte 185 km’ye ulaştırılacaktır.
•	İzmir’de mevcut demiryolu hattı Ödemiş’ten Kiraz’a kadar uzatılacak olup,
proje çalışmaları devam etmektedir.
•	İzmir’de bir kruvaziyer limanı ve 7 adet yat limanı yapım hazırlıkları
devam etmektedir.
51. İstanbul Kentiçi Ulaşım Projeleri

•	Üsküdar-Altunizade-Ümraniye-Dudullu
•	Kartal-Kaynarca
•	Kaynarca-Sabiha Gökçen
•	Kabataş-Mahmutbey Metrosu
•	Yenikapı-İncirli Metrosu
•	Bakırköy-Beylikdüzü Metrosu
•	Bakırköy-Bahçelievler-Kirazlı Metrosu
•	Gayrettepe – 3. Havalimanı Metrosu

281

52. Konya Metrosu Projesi
Necmettin Erbakan Üniversitesi – Meram Belediyesi arasındaki 21 km
uzunluğundaki hattın ve Selçuk Üniversitesi – Meram Belediyesi arasındaki 24 km
uzunluğundaki hattın proje ihale süreci devam etmektedir.
53. Gaziray Projesi
Gaziantep’teki şehiriçi raylı sistem projesi olup Gaziantep Belediyesi ile birlikte
hayata geçirilecektir.
54. Antalya Havalimanı-Expo Projesi
Projeyle Antalya’daki şehiriçi raylı sistem projesinin havalimanına ve Expo
Alanına bağlantısı sağlanacaktır. Expo’ya hizmet etmesinin yanı sıra Antalya’nın yeni bir
gelişim aksı oluşturmasını sağlayacaktır.
55. Doğu Karadeniz Turizm Master Planı Uygulamaları (YEŞİL YOL) Projesi
Yayla turizmi güzergâhında yeterli kapasitede konaklama merkezinin ve farklı
turizm türleri için bu noktaların, mevcut kırsal yol izlerinin iyileştirilmesiyle bağlanmasını
içeren projelerden oluşmaktadır. Çevreye duyarlı bir anlayış içerisinde yerel mimari ve
malzemeyi öne çıkaran proje, turizm açısından önemli bir katkı sunacaktır.

Tarım
56. Silvan I. Merhale Projesi
5,7 milyar TL’lik Proje kapsamında Silvan Barajı ve bağlı ara depolamaların
tamamlanması ile yaklaşık 200 bin hektar alanın sulanması hedeflenmektedir. Bu şekilde
en az 200 bin insanımıza doğrudan ve dolaylı istihdam sağlanmış olacaktır. Ayrıca,
çiftçinin ürünü ve geliri artacak, arazi daha değerli olacak, tarıma dayalı sanayi ve ticaret
gelişecektir.
57. Suruç Ovası Pompaj Sulaması Projesi
1,88 milyar TL maliyetli projeyle toplam 94.814 hektar alanın sulanması
hedeflenmektedir. Atatürk Barajından pompajla alınacak suyu Taşbasan Depolamasına
ulaştıracak yaklaşık 47 km’lik Suruç Ovası Sulaması Ana İletim Kanalı toplam 3 kısım
halinde ihale edilmiş ve tamamlanmıştır. Sulama yatırımlarının 56 bin hektarlık kısmının
2015 yılı, tamamının ise 2018 yılı sonuna kadar tamamlanması hedeflenmiştir.
58. Arazi Toplulaştırma ve TİGH Projesi
2,5 milyar TL maliyetle, toplam 3,5 milyon hektar alanda toplulaştırma
öngörülmektedir. Bu çalışmalar sonucunda yatırım ve işletme maliyetlerini düşürüyoruz.
Çok daha rekabetçi bir tarım sektörünün altyapısını oluşturuyoruz. Ayrıca, kamulaştırma
maliyetlerini düşürüyoruz.

282

59. Milli Botanik Bahçesi Projesi
Ülkemizin bitkisel genetik rezervini korumak amacıyla 2.500 dekarlık alanda 303
milyon TL maliyetli proje kapsamında sera, herbaryum, bitki sarayı gibi açık ve kapalı
peyzaj alanları ile araştırma laboratuvarları kurulacaktır.
60. 2016 Antalya Botanik-EXPO Projesi
Aksu Belediyesi sınırlarında 112 hektar alanda 23 Nisan‐30 Ekim 2016 tarihleri
arasında hizmet verecektir. Expo sonrası da Antalya için sürekli hizmet verecek proje,
ilin turizm potansiyelini de destekleyecektir.

İçme Suyu
61. Kıbrıs’a Anamur (Dragon) Çayından Boruyla Su Götürme Projesi (Alaköprü
Barajı)
Baraj ve deniz geçişini içeren 1,3 milyar TL maliyetli projeyle Kıbrıs’a asma
borularla su götürülecektir. Böylece KKTC son derece önemli bir sorunundan kurtulmuş
olacak, Türkiye ile bağları daha da güçlenecektir.
62. Mavi Tünel İçmesuyu Projesi
337 milyon TL maliyetli proje kapsamında Göksu Havzası’ndaki suların, Bağbaşı,
Bozkır ve Afşar barajlarında toplanarak Mavi Tünel vasıtasıyla Konya havzasına
aktarılması amaçlanmaktadır. Projeyle, Konya’nın uzun vadeli içmesuyunun karşılanması
öngörülmektedir.
63. Büyük İçmesuyu Projeleri

•	Ankara İçmesuyu II. Merhale
•	Ortaklar (Aydın) İçmesuyu
•	Elazığ İçmesuyu
•	Mersin-Tarsus
•	Tekirdağ İçmesuyu
•	Büyük İstanbul İçmesuyu III. Merhale
•	Adapazarı İçmesuyu
Nüfusun ve kuraklık riskinin arttığı dünyamızda içme suyu gibi hayati bir ihtiyacı
uzun vadeli bir bakış açısı ile karşılıyoruz.

Enerji
64. Ilısu Barajı ve HES Projesi
2017’de tamamlanması beklenmektedir. 1.200 MW gücündeki santralin
maliyeti6,4 milyar TL’dir. Bu programın tamamlanması ile GAP’ın potansiyelinin tam
anlamıyla kullanılacağı gibi, Cizre Barajı gibi yeni projelerin ve bu yeni projeler ile ek
sulama alanlarının da önü açılmış oluyor.
283

65. Yusufeli Barajı ve HES Projesi
2019’da tamamlanması beklenmektedir. 540 MW gücündeki santralin maliyeti
1,5 milyar TL’dir. Bu ve benzeri projeler ülkemizin dışa bağlımlılığını azalttığı gibi, daha
temiz enerji kaynaklarını güçlendirmektedir.
66. Trans Anadolu Doğal Gaz Boru Hattı (TANAP) Projesi
2018’de ilk etapta 6 bcm/yıl 2020’de 16, 2023’de 23 bcm, 2026’da 31 bcm gaz akışı
olması beklenmektedir. Proje, ülkemizin enerjide stratejik konumunu geliştirecektir.
67. Trans Adriatik Doğal Gaz Boru Hattı (TAP) Projesi
Projeyle doğalgazın Yunanistan ve Arnavutluk üzerinden İtalya’ya ulaşması
planlanmaktadır.
68. Karapınar Enerji İhtisas Endüstri Bölgesi Projesi
60 milyon m²’lik alanda 4 bin MW’lık kurulu güçle en büyük güneş enerjisi
santralinin kurulması planlanmaktadır. Böylece sadece suyumuz değil, güneşimiz de
büyük bir imkân olarak daha fazla değerlendirilecektir.
69. Tuz Gölü Doğal Gaz Yer Altı Depolama Projesi
2,6 milyar TL maliyetli proje kapsamında, arz güvenliği amaçlı 1 milyar m3 doğal
gazın depolanması hedeflenmektedir. Böylece dış şartların oluşturabileceği risklere karşı
doğalgaz kullanan vatandaşlarımızın ve iş dünyamızın riskleri azalacaktır.
70. Mersin Akkuyu Nükleer Enerji Santralı Projesi
20 milyar dolar maliyetli projeyle, 4 ünite 1200 MW VVER reaktörü kurulması için
çalışmalar devam etmektedir. Böylece enerjide dışa bağımlılığımız azaltılması, ülkemizin
teknolojik seviyesinin yükseltilmesi hedeflenmektedir.
71. Sinop Nükleer Enerji Santralı Projesi
Kurulu gücü 4.500-5.000 MW olan projenin maliyeti yaklaşık 22 milyar dolardır.
Enerjide dışa bağımlılığımızı azaltacak, teknoloji kapasitemizi artıracaktır.

Çevre
72. Ergene Havzası OSB Projeleri
10 adet OSB’nin arıtma tesisleri ve altyapılarının tamamlanması ve arıtılan suyun
derin deşarjla Marmara denizine verilmesini sağlayacak derin deniz deşarjı ve kolektör
hattı yapılacaktır. Maliyeti yaklaşık 1,1 milyar TL’dir. Esasen yerel yönetimlerin ve özel
kesimin sorumluluğunda olan konularda hükümet olarak son derece önemli bir pozitif
ayrımcılık yapılarak Trakya Bölgemizin çevre sorunları köklü bir şekilde ele alınmıştır.

284

73. Su ve Kanalizasyon Altyapı Projesi (SUKAP)
Belediyelerin içme suyu ve kanalizasyon projelerine destek için 2011’de başlatılan
programla 1,7 milyar TL’lik 528 proje tamamlanmış, 4,1 milyar TL’lik 475 proje devam
etmektedir. Önümüzdeki dönemde tamamlanması öngörülen projeden yaklaşık 6 milyon
milyon nüfusun yararlanması beklenmektedir.
74. Katı Atık Programı (KAP)
Proje kapsamında yerel yönetimlerin katı atık toplama, taşıma, geri kazanım
ve bertaraf tesisleri, Katı Atık Ana Planı esasları dahilinde SUKAP benzeri bir yapı ile
finanse edilecektir.

Ar-Ge
75. Tematik ve İleri Araştırma Laboratuvarları Projesi
Kamu kurumları ve üniversitelerde 3,1 milyar TL’lik maliyetle, 113’ü tamamlanan
174 tematik ve ileri araştırma laboratuvarı desteklenmiştir. Önümüzdeki dönemde bu
altyapılar desteklenmeye devam edilecektir. Bu projelerden bazıları şunlardır:

•	İleri Biyomedikal Ar-Ge Merkezi - Dokuz Eylül Üniversitesi
•	Bulut Bilişim ve Büyük Veri Araştırma Laboratuvarı– TÜBİTAK BİLGEM
•	İMECE Uydusu Altyapı Geliştirilmesi– TÜBİTAK UZAY
•	Ulusal Yüksek Başarımlı Hesaplama Merkezi – İTÜ
76. Merkezi Araştırma Laboratuvarları Projesi
94 üniversitede, ortak araştırma altyapısı ihtiyacını karşılamak ve araştırmacılara
uygun ortam sağlamak için merkezi araştırma laboratuvarı kurulması desteklenmiştir.
Yaklaşık toplam maliyeti 970 milyon TL olan projelerin 49’u tamamlanmış, 45’i ise
devam etmektedir. Bilgi ekonomisi oluşturma yolunda çok önemli altyapılar bu
çerçevede geliştirilmektedir.

e-Devlet
77. Tarımsal İzleme ve Bilgi Sistemi Projesi (TARBİL)
322 milyon TL’lik proje, rekolte, kuraklık tahmini ve iklim değişikliğini izleme
imkanı verecektir. Milyonlarca çiftçinin ve çalışanımız bu altyapıdan yararlanacaktır.
78. T.C. Kimlik Kartı Yaygınlaştırma Projesi
313 milyon TL maliyetli elektronik kimlik kartı projesi, hizmet sunumunu
kolaylaştıracak, kimlik sahteciliğini azaltacaktır. 2016 yılından itibaren elektronik kimlik
kartlarının dağıtımına başlanacaktır.
79. Acil Çağrı Sistemi (112) Projesi
12 ilde tamamlanan toplam 386 milyon TL’lik projenin çalışmaları 46 ilde
285

devam etmektedir. Vatandaşlarımıza çok daha hızlı bir hizmet sunumunun sağlanması
hedeflenmektedir.
80. Kentiçi Güvenlik Sistemi (MOBESE) Projesi
334 milyon TL maliyetli proje kapsamında 81 il merkezinde kurulum tamamlanmış
olup ilçe düzeyinde yaygınlaştırma çalışmaları devam etmektedir.
81. Kamu Bulutu Projesi
Projeyle önümüzdeki dönemde kamu veri merkezlerinin bütünleştirilmesi ve etkin
hizmet verilmesi sağlanacaktır.
82. 4,5 G Projesi
Yüksek hızlarda mobil veri transferi imkânı sunan altyapıya ilişkin ihale Ağusto
2015’te yapılmıştır. İhale sonucunda yaklaşık 4 milyar Avro gelir elde edilmiştir. Projede
belli oranda yerli üretim yapılması da planlamaktadır.
83. Sesli ve Görüntülü Bilişim Sistemi (SEGBİS) Projesi
160 milyon TL maliyetli projeyle, ifade ve savunma alınması, duruşmalarda video
kaydı alınması ve video konferans yönteminin kullanılmasını hedeflenmektedir. Böylece
adaletin daha hızlı ve etkin çalışmasına katkıda bulunulacaktır.
84. Diğer Önemli e-Devlet Projeleri

•	Bütünleşik Sosyal Yardım Hizmetleri Projesi
•	Mekânsal Adres Kayıt Sistemi Veri Üretimi ve Yaygınlaştırma Projesi
•	Mükellef Uyum Yönetim Sistemleri Projesi
•	Yeni Nesil Ödeme Kaydedici Cihazlar Projesi
•	Orman Bilgi Sistemi Projesi (ORBİS)
•	Sosyal Güvenlik Entegrasyon Projesi (SGEP)
•	Bulut Belediye Projesi
•	Ulusal Coğrafi Bilgi Sistemi Altyapısı Projesi
•	Kamu Güvenli Ağı Projesi
•	Kamu Entegre Veri Merkezi Projesi

Bölgesel ve Kırsal Kalkınma
85. Güneydoğu Anadolu Projesi (GAP)
Mardin, Diyarbakır, Şanlıurfa, Adıyaman, Batman, Gaziantep, Kilis, Siirt, Şırnak
illerini kapsayan insan odaklı GAP Eylem Planı, önümüzdeki dönemde ayrılacak 26,7
milyar TL tutarındaki kaynakla devam edecektir. Bütün bu yatırımların sonucunda 2014
yılı itibarıyla 425 bin hektara ulaşan sulama yapılan alan miktarının Eylem Planı dönemi
sonu olan 2018 yılı sonu itibarıyla 1,1 milyon hektara ulaşması ve işsizlik oranının ise
2014 yılındaki yüzde 15,6’dan 2018 yılında yüzde 10,3’e indirilmesi hedeflenmektedir.
286

86. Doğu Anadolu Projesi (DAP)
Ardahan, Kars, Iğdır, Erzurum, Ağrı, Erzincan, Tunceli, Elazığ, Malatya, Muş,
Bingöl, Bitlis, Van, Hakkâri illerimizi kapsayan Doğu Anadolu Projesi Eylem Planıyla 21
milyar TL tutarında kaynak kullanılması öngörülmektedir.
87. Doğu Karadeniz Projesi (DOKAP)
Artvin, Rize, Trabzon, Giresun, Ordu, Samsun, Bayburt, Gümüşhane illerimizi
kapsayan Doğu Karadeniz Projesi Eylem Planıyla 10,4 milyar TL tutarında kaynak
kullanılması öngörülmektedir.
88. Konya Ovası Projesi (KOP)
Konya, Karaman, Aksaray ve Niğde illerimizi kapsayan Konya Ovası Projesi Eylem
Planıyla 9,9 milyar TL tutarında kaynak kullanılması öngörülmektedir.
89. Kırsal Kalkınma ve Köylerin Altyapısının Desteklenmesi Projesi (KÖYDES)
Kırsal kesimde yıllardan beri süregelen içme suyu ve yol sorunlarının ortadan
kaldırılmasını amaçlayan projeye, başlangıcından bugüne kadar cari fiyatlarla
toplamda 9,6 milyar TL ödenek tahsis edilmiştir. Önümüzdeki dönemde, kırsal kalkınma
perspektifiyle proje geliştirilerek uygulanmaya devam edilecektir.

Diğer
90. Uluslararası Polis Eğitim Merkezi (UPEM) Projesi
500 milyon TL’lik projeyle Ankara’da 3 bin kişinin aynı anda eğitim alabileceği
merkezdir.
91. Sınır Kapıları Projesi
Mevcut durumda 4 sınır kapısı (Çıldır-Aktaş, Dilucu, Esendere, Kapıköy) ile Halkalı
Gümrük İdaresinin Yap-İşlet-Devret modeliyle modernizasyonuna devam edilmekte
olup, Üzümlü Sınır Kapısı yatırım programına alınmıştır. İhtiyaçlar çerçevesinde yeni
kapılar da projelendirilecektir. Sınır illerimiz ve bölgelerimiz başta olmak üzere ülkemizin
ticareti kolaylaştırılacak ve artırılacaktır.
92. Kentsel Dönüşüm Projeleri
Kentsel dönüşüm uygulamaları kapsamında 6,5 milyon birimin 2023 yılına
kadar dönüştürülmesi hedefi doğrultusunda çalışmalar devam edecektir. İnsanımızın
konut ihtiyacı, daha güvenli, daha az enerji kullanan ve daha nitelikli bir ortamda
karşılanacaktır.
93. Büyük Stadyumlar Projesi
25 ilde toplam yaklaşık 3,2 milyar TL maliyetli 28 adet stadyum projesi Yatırım
Programında yer almaktadır.

287

94. Sosyal Destek Programı (SODES)
2008 yılında GAP İllerinde başlatılan ve 34 ile yaygınlaştırılan Programla
dezavantajlı kesimlere yönelik 7.997 projeye beş yılda yaklaşık 900 milyon TL kaynak
aktarılmıştır. Proje önümüzdeki dönemde daha da etkili bir şekilde yürütülecektir.
95. Aile Sosyal Destek Programı (ASDEP)
Programla, hizmetlerin tüm ihtiyaç grupları için ulaşılabilir olması, sosyal hizmete
ihtiyacı olan bireylerin öncelikle yaşadıkları ortamda kendilerine yeterli hale gelmesi,
sosyal hizmet ve yardıma ihtiyaç duyan aileye yerinde, etkili ve yaygın bir hizmet
sağlanacaktır.
96. Kültür Projeleri

•	Ankara ve İstanbul’da Ulusal Müze Kompleksleri
•	Özel Müzeler
•	Tematik Müzeler
•	Restorasyon Teknikleri Araştırma ve Uygulama Merkezi
•	Milli Kütüphane’nin Dünyanın önde gelen kütüphaneleri arasına girmesi
•	Zenginleştirilmiş Kütüphaneler
•	Dijital Fotoğraf Arşivleri
•	Yeni Kültür Merkezleri
97. Afet Lojistik Merkezleri Projesi
Ülkemizde farklı bölgelerde 27 ilde faaliyet gösterecek merkezlerde, 600 bin kişiyi
barındırabilecek çadır stoku ile afetlerde ihtiyaç duyulacak malzemelerin hızlı bir şekilde
afet bölgelerine ulaştırılması sağlanacaktır. Toplam maliyeti 277 milyon TL’dir.
98. Çamlıca TV-Radyo Kulesi Projesi
220 milyon TL tutarındaki projeyle karasal yayın vericilerinin tek bir noktada
toparlanması amaçlanmakta olup 2017 yılında tamamlanacaktır.
99. İstanbul Salı Pazarı Projesi
Salıpazarı Kruvaziyer Limanı Sahasına yönelik özelleştirme işlemi 2014 yılında
imzalanan sözleşme (bedeli 702 milyon ABD Doları) ile tamamlanmış olup yatırımlar
devam etmektedir.
100. Demokrasi ve Özgürlükler Adası Projesi
Yassıada ve Sivriada farklı bir yaklaşımla ele alınarak Demokrasi ve Özgürlükler
Adasına dönüştürülecektir. Bu kapsamda, müzeler, kongre merkezi, konferans salonu,
restoranlar ve konaklama tesisleri gibi tesisler inşa edilecektir. Proje devam etmektedir.

288

