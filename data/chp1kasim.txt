ÖNSÖZ
1 Kasım’da erken seçime gidileceğinin açıklanmasının ardından partimiz,
hiç vakit kaybetmeksizin Seçim Bildirgesi’ni güncelleme çalışmalarına
başlamıştır. Bu süreçte, 7 Haziran Genel Seçimi öncesinde olduğu
gibi, seçim bildirgemizin geniş bir katılımla hazırlanmasına özel önem
verilmiştir. Tüm parti örgütlerimizin, STK’lerin, akademisyen ve uzmanların
görüş ve önerileri titizlikle incelenmiştir. Bu anlayış doğrultusunda
CHP, yine toplumun tüm kesimlerini kucaklayan bir seçim bildirgesi
hazırlamıştır.
7 Haziran Genel Seçimi ile yurttaşlarımız, 13 yıldır devam eden tek parti
iktidarını sona erdirmiş ve değişim istediğini açıkça göstermiştir. Partimiz,
seçimlerden çıkan bu sonuca saygıyla yaklaşmıştır. Bir ateş çemberinden
geçen ülkemizin hükümetsiz kalmaması ve yaşanan sorunlara kalıcı
çözümlerin bulunması için her türlü fedakârlığı yapmıştır. “Önce Türkiye”
ilkesiyle hareket eden tek parti olan CHP, gelecek seçimleri değil,
Türkiye’nin geleceğini düşünmüştür. Türkiye’nin geleceği için uzlaşma
aramıştır. Kutuplaşmayı ortadan kaldırmanın ve ortak aklı egemen
kılmanın peşinde olmuştur.
CHP tüm siyasi partilerle görüşebilen, tüm toplum kesimlerinin
başvurabildiği tek parti konumundadır. Diğer partiler, CHP’nin mutlaka
iktidarda olması gerektiğini açıkça ifade etmişlerdir. Yurttaşlarımız,
CHP’nin Türkiye’nin gerçek birleştirici gücü olduğunu söylemektedirler.
Tam 13 yıldır tek başına iktidarda olan AKP, Türkiye’yi yönetememiştir.
Bu dönemde Türkiye’nin yapısal hiçbir sorunu çözülememiştir. Aksine
her alanda sorunlar derinleşmiş, Türkiye’nin önündeki büyük fırsatlar
kaçırılmıştır. Ülkemizin çok değerli zamanı boşa harcanmıştır. Bu nedenle
yurttaşlarımız karşı karşıya olduğumuz önemli sorunları çözmek için yeni
bir siyasi anlayışa ihtiyaç duyulduğunu söylemektedir.

11

Türkiye’yi buhrandan çıkaracak olanlar, geçtiğimiz 13 yılda hayati önem
taşıyan her konuda “kandırılanlar” değil, tüm bu konularda bilgisiyle
ve öngörüsüyle haklı çıkanlardır. CHP, Türkiye’nin sorunlarına dair
bilgisini, eleştirilerinin doğruluğunu ve çözüm önerilerinin gerçekçiliğini
kanıtlamıştır. CHP, içinde bulunduğumuz sorunlara ilişkin en doğru
teşhisleri yapan ve en doğru çözümleri ortaya koyan partidir. İşte bu
nedenle Türkiye’nin sorunlarını çözebilecek tek siyasi parti CHP’dir.
CHP ayrıştırıcı, kutuplaştırıcı ve çatışmacı yönetim anlayışına son vermeye
kararlıdır. Hiçbir vatandaşımızı ikinci sınıf vatandaş olarak görmeyen
CHP, hiç kimseye “makbul vatandaş” ya da “öteki vatandaş” gözüyle
bakmamaktadır. CHP, hangi toplum kesiminden gelirse gelsin, hangi etnik
kökene, inanca veya siyasi görüşe sahip olursa olsun, tüm yurttaşlarımızın
haklarını korumak, özgürlüğünü geliştirmek ve daha iyi bir hayata
kavuşmasını sağlamak için çalışmaktadır.CHP, birinci sınıf demokrasiyle
yurttaşlarımızın özgürce yaşadığı ve ülkemizin zenginliklerini adil şekilde
paylaştığı kalkınmış bir Türkiye’yi inşa etmek için çalışmaktadır.
CHP her anne babanın çocuğunu güvenle emanet edebileceği bir eğitim
sistemini tesis etmek için çalışmaktadır.
CHP barış ve uzlaşı içinde bir arada yaşayan yurttaşların ülkesini
kurabilmek için çalışmaktadır.
CHP, ülkemizi, devletin tüm yurttaşlarına eşit şekilde hizmet ettiği,
şehirlerin çevre duyarlılığı ve “önce insan” anlayışla yönetildiği bir düzene
kavuşturabilmek için çalışmaktadır. Yurtta ve dünyada barış sağlayacak,
kendi yurttaşının güvenliğini ve refahını ne pahasına olursa olsun
koruyacak bir bölgesel ve uluslararası düzen kurabilmek için çalışmaktadır.

12

CHP, değerler ve ilkeler temelli siyaset yapan ve verdiği sözleri tutan
partidir.

Cumhuriyet Halk Partisi, Cumhuriyet’in kurucu ilke ve değerlerine bağlı,
çağdaş bir sosyal demokrat partidir.

CHP, kişisel çıkar ya da parti çıkarı için değil, Türkiye’nin geleceği için
siyaset yapan partidir.

CHP değişimin partisidir. CHP büyük dönüşümlerin partisidir. Türkiye’nin
özgürleşme ve demokratikleşme yolunda gerçekleştirdiği üç büyük
dönüşümün de altında CHP’nin imzası vardır.

Bugünün ve geleceğin güvencesidir CHP.
CHP, Türkiye’nin birlik ve bütünlüğünden yanadır.
CHP, özgürlükten ve barıştan yanadır.
CHP, Türkiye kazansın diye mücadele etmektedir.
CHP’nin her sorun için gerçekçi çözümleri vardır. Yetişmiş kadroları ve
akılcı projeleriyle CHP, Türkiye’yi yönetmeye hazırdır.
Cumhuriyet Halk Partisi Genel Başkanı
Kemal Kılıçdaroğlu

CHP, Cumhuriyet’i kurmuş ve egemenliği halka vermiştir. CHP, çok
partili yaşama geçişi ve iktidarın demokratik yollardan el değiştirmesini
sağlamıştır. CHP, sosyal demokrasinin ilkelerini ve siyasetini Türkiye’nin
gündemine taşımıştır. Siyasi özgürlüklerin temelini oluşturacak bir sosyal
devletin kurulması çalışmalarını başlatmıştır. Bu zengin birikimin mirasçısı
olarak CHP, ülkemizi demokrasiye, refaha ve bilgi toplumuna taşıma
kararlılığındadır.

ATATÜRK DEVRİMLERİ VE ALTI OK İLKESİ
Bağımsızlık tutkumuzun,
Halkın iradesine, yurttaşın özgürlüğüne ve modernleşmeye dayalı çağdaş
bir toplum olma iddiamızın,
Cumhuriyet-Laiklik-Demokrasi ideallerini koruma ve geliştirmeye yönelik
kararlılığımızın kaynaklarıdır.

CHP ÖZGÜRLÜKÇÜDÜR:
CHP’nin anlayışına göre özgürlük, İnsan kişiliği ve düşüncesinin, insan
yetenekleri ve yaratıcılığının gelişebilmesi için temel koşuldur. İnsanın
toplumda kendini gerçekleştirebilmesinin, yurttaş haline gelebilmesinin
gereğidir.

CHP EŞİTLİKÇİDİR:
Ülkemizde farklı sosyal katmanlar arasında sosyal adaleti sağlamak,
refahın paylaşımında adaleti gözetmek, gelir dağılımındaki eşitsizlikleri,
bölgesel kalkınmadaki dengesizlikleri azaltmak, CHP’nin öncelikli
hedefleridir.

13

14

CHP DAYANIŞMACIDIR:
Sosyal demokrasinin toplum ve insan anlayışında, sorumluluk ortaktır;
dayanışma bu sorumluluk anlayışının gereğidir. CHP’nin dayanışma
anlayışında, dengeli ve hakça gelir dağılımı, herkese sosyal güvenlik, tüm
sahipsizleri koruma, tüm korunmaya muhtaç olanlara destek öncelikli
hedeflerdir.

CHP ÇOĞULCUDUR:
Farklı sosyal sınıfların, inançların, kültürlerin ve etnik kimliklerin yaşadığı
ülkemizde demokrasiyi derinleştirmek, iç barışın ve gelişmenin ön
koşuludur.

ZOR ZAMANLARIN PARTİSİ CHP
Türkiye bir dönüm noktasında… Ülkemiz 1 Kasım 2015 Genel Seçimi’ne
doğru yol alırken Türkiye’nin sorunları giderek büyüyor. Türkiye’nin tüm
kaynaklarını şahsi çıkarları için kullanmaya çalışanlar ülkemizi dar boğaza,
çatışmaya ve büyük bir bunalıma sürüklüyorlar.
7 Haziran’da ortaya çıkan milli iradeyi hazmedemeyenler;
ne pahasına olursa olsun iktidarı paylaşmak istemeyenler;
“Önce Türkiye” diyerek, hiçbir mevki pazarlığı yapmadan taşın altına elini
koyan CHP’nin gösterdiği cesareti gösteremeyenler;
samimi değil, içten pazarlıklı davrananlar;
kişisel hesapları uğruna ülkeyi bu zor zamanda hükümetsiz bırakanlar;
Türkiye’yi istikrarsızlaştıranlar;
Türkiye’yi Türkiye yapan tüm değerlerimizi yıkıyor.
Bu bildirge, zor zamanların partisinin, Cumhuriyet Halk Partisi’nin
çağrısıdır. Türkiye’yi bu zor zamanlardan ancak Cumhuriyet Halk Partisi
çıkarabilir. Çünkü büyük zorlukların üstesinden, ancak cesaret alabileceği,
sırtını yaslayabileceği ve kendisine yön verecek güçlü bir geçmişe sahip
olan bir irade gelebilir.
CHP, böyle bir tarihi mirasa sahip olan tek siyasal partidir.

BUNALIMDAKİ TÜRKİYE
Toplumsal hayatımızın nerdeyse her alanında bir buhran yaşanıyor.
Cumhuriyet Halk Partisi bu buhranların temelinde yatan beş önemli
sorunu çözme ve ülkemizi istikrara, barışa ve refaha kavuşturma sözü
veriyor.

15

16

TOPLUMSAL ÇATIŞMA VE KÜRT SORUNU
AKP iktidarında ayrımcılık, ötekileştirme ve kutuplaştırma gündelik
hayatımızın her alanına damgasını vuruyor. “Önyargı, kin ve nefret”
toplumsal barışı ve bir arada yaşama arzusunu tehdit eden boyutlara
ulaşmış durumda. AKP toplumu ayrıştırıyor, kamplara bölüyor. İktidar
partisi, kendi siyasi çıkarlarını korumak için toplumda var olan ideolojik
ve kültürel ayrışmaları derinleştiriyor. Karşılaştığı her sorunu, daha
büyük sorunlar ve krizler yaratarak aşmaya çalışıyor. Gerilimin sürekli
tırmandırılması çatışma ortamlarına zemin hazırlıyor. Çatışma ve kavga
artık toplumun her alanını etkiliyor.
Bu tablonun tek sorumlusu AKP’dir. AKP, Kürt sorununu kapalı kapılar
ardında, TBMM’den kaçırarak, demokratik meşruiyet olmadan çözmeye
çalıştı. Elinde silah olanı güçlendirdi. Meclis’te siyaset yapanı yıprattı.
Başkanlık sistemini geçirmek gibi gizli hesaplarla hareket etti. Çözüm için
güçlü bir hukuki altyapı oluşturmaktan kaçtı. AKP, Kürt sorununu çözmek
bir yana giderek derinleştirdi. AKP’nin gizli hesapları tutmayınca terör çok
daha şiddetli bir biçimde yeniden başladı.
Toplumsal huzur ve barış, son zamanlarda hiç olmadığı kadar büyük bir
tehlike içinde. Her gün gençlerimiz şehit düşüyor. Her gün kardeş kavgası
derinleşiyor. Sokaklar hukukun egemenliğinden çıkıyor. Silah, siyasetin
önüne geçmiş durumda. Şiddet, farklı kesimlerden insanlarımızı birbiriyle
konuşamaz hale getiriyor. Toplumumuz büyük bir buhran yaşıyor.

DARBE HUKUKU VE OTORİTERLEŞME SORUNU
Türkiye, Anayasa’nın askıya alındığı, siyasal sisteminin ne olduğunun
bilinmediği, kararların Saraylarda verildiği, devletin bir bütün olarak
meşruiyetinin aşındığı bir dönemden geçiyor. Tek adam rejimi kurma
hevesi, sistemin tüm kurallarını aşındırıyor. Otoriter rejim Türkiye’nin
istikrarını yok ediyor. Hukuk güç karşısında susuyor. Keyfilik artıyor.
Gücün karşısında hakkın, hukukun sesi olması gereken adliyeler,
güçlünün baskı aracı oluyor. Adaletsizlik toplumsal hayatın her alanına
yayılıyor. Hukuk susuyor; silah konuşuyor. Hukuk susuyor; hırsızlık,

17

yolsuzluk, sistemi sarmalıyor. Hukuk susuyor; baskı artıyor. Hukuk susuyor;
ezenler dokunulmaz hale geliyor, ezilenler çaresiz kalıyor.
Siyaset ve demokrasi bir buhran yaşıyor.

DIŞ POLİTİKA SORUNU
Türkiye, her geçen gün yalnızlaşıyor. Mezhepçilik, maceraperestlik,
kabadayılık tuzaklarına düşmüş olan dış politika, dost değil, düşmanlar
yaratıyor. Türkiye bölgesinde bir istikrarsızlık kaynağı haline geliyor.
Ülkemiz, doğmasında ve derinleşmesinde iktidar partisinin payı olan
uluslararası krizlerin, siyasi, ekonomik ve insani yansımaları ile boğuşuyor.
Türkiye, tarihi boyunca yöneldiği Batı’dan uzaklaşıyor. Yönü belirsiz,
pusulasız, fırtınalı denizlere sürükleniyor. Türkiye demokrasi ile yönetilen,
sistemlerinin temelinde insan hakları ve özgürlükler olan müttefiklerini
bırakıyor. Otoriter, mezhepçi, istihbarat örgütleri ile ayakta kalan bazı Orta
Doğu rejimleri ile birlikte anılır hale geliyor.
Dış politikamız bir buhran yaşıyor.

EKONOMİK SORUN
Türkiye ekonomisi alarm veriyor. Ekonomimiz artık yerinde dahi saymıyor,
geriye gidiyor. 17 milyonu aşan yoksulumuz ve 6 milyonu aşan işsizimiz
azalmıyor, artıyor. Türk Lirası her gün değer kaybediyor. Girişimciler
önlerini göremiyor. Yatırımcılar ülkeden kaçıyor. Türkiye küresel yarışta
geriye düşüyor. Türkiye büyüyemiyor. Türkiye üretemiyor. Türkiye iş
yaratamıyor. Türkiye’de gelir dağılımı bozuluyor.
Vatandaş bu sorunlarla uğraşırken, insanlarımız çocuklarının geleceği için
kaygılanırken, iktidar sahipleri kaynaklarımızı israf ediyor. Yurttaşlarımız
madenlerde, inşaatlarda, tarlalarda, tersanelerde ezilirken, siyasetten
zengin olanlar saraylarda, yalılarda, köşklerde yaşıyor. Devlet kaynakları
havuzlara akıtılıyor. Türkiye’nin geleceği için hayati önemde olan
kaynaklar yolsuzluk batağında kayboluyor.
Rant odaklı, tek yönlü, üretmeden tüketmeye dayalı ekonomik büyüme
modeli Türkiye’nin büyük hedeflerine ulaşmasına engel oluyor.

18

Türkiye orta gelir ve orta teknoloji tuzağında patinaj yapıyor, çok kıymetli bir
zamanı kaybediyor.
Ekonomimiz bir buhran yaşıyor.

EĞİTİM SORUNU
Demokrasimizin geleceği için, toplumsal hoşgörünün yeşermesi için,
ekonomimizin bilgi ekonomisine geçebilmesi için ve dünya ile rekabet
edebilmemiz için hayati önemdeki eğitim sistemimiz felç olmuş durumda.
Eğitimde yaşanan sorunlar geleceğimizi karartıyor.
Son 12 yılda 13 kez değişen eğitim sisteminden hiçbir veli memnun değil.
Ülkemizde tüm anne babalar çocuklarının geleceği için kaygılanıyor. Devlet
okulları kendi kaderlerine terk ediliyor, öğrenciler istemedikleri okullara
gitmeye zorlanıyor. İyi ve kaliteli eğitim sadece gelir durumu iyi olan çok ufak
bir azınlığın ayrıcalığı haline geliyor. Kalitesiz eğitim fakirin çocuğunu fakirliğe
mahkûm ediyor. Binlerce öğretmen kadrosuz bekletiliyor. Bilim dünyası
ve üniversite yönetimleri baskı altına alınıyor. Üniversiteler, AKP’nin yerel
örgütlerine çevrilmeye çalışılıyor. Mezunlarımız iş bulamıyor.
Sorgulamayı değil, dogmaları; demokrasiyi, özgür düşünceyi değil, itaati;
çoğulculuğu değil, tekçiliği önceleyen eğitim sistemi demokrasimizin
geleceğini tehlikeye atıyor.

CHP toplumumuzu ayrıştıran ve çatıştıran kutuplaştırma siyasetine
son verecektir. CHP iktidarında gerginlik kültürünü besleyen “şüphe,
yaftalama ve tehdit” yöntemleri, yerini “diyalog, duygudaşlık ve ikna”
gibi demokratik yöntemlere bırakacaktır. Etnik kimlik, inanç ve yaşam
tarzı üzerinden politika yapılmayacak, kimliğinden dolayı kimse
ötekileştirilmeyecektir.
Toplumsal huzurun sağlanması için Kürt sorununun en kısa sürede
çözüme ulaştırılması gerekmektedir. CHP binlerce insanımızın yaşamını
yitirmesine yol açan şiddeti ve çatışmayı Türkiye’nin gündeminden
çıkarmakta kararlıdır. Devlet, temel görevi olan güvenliği tesis edecek,
ama bunu insan haklarına tam saygı içinde, yeni yaralar açmadan
yapacaktır.
CHP sorunu çözmek için samimi ve dürüst olacak, gizli bir ajandaya
göre hareket etmeyecektir. Topluma izah edilemeyecek angajmanlara
girmeyecektir. Çözüm barışçıl yöntemlerle, parlamenter zeminde, şeffaf,
hukuka uygun bir biçimde ve toplumsal mutabakatla sağlanacaktır.
Çözümün temelinde özgürlükçü ve çoğulcu bir demokrasi ve eşit
yurttaşlık anlayışı olacaktır.

Eğitim sistemimiz bir buhran yaşıyor.

CHP yurttaşlarımıza hiç kimsenin eline bir daha silah almayacağı bir
Türkiye sözü vermektedir.

SORUNLARIN ÇÖZÜMÜ İÇİN BÜYÜK DÖNÜŞÜM HEDEFLERİ

BİRİNCİ SINIF DEMOKRASİ İÇİN CHP

Türkiye’nin büyük bir dönüşüme ihtiyacı var. Türkiye’nin CHP’nin ısrarla
savunduğu “büyük dönüşüm hedeflerinin” gerçekleştirilmesine ihtiyacı var.
Türkiye’nin içinde bulunduğumuz buhrandan ülkemizi çıkaracak vizyon ve
cesarete sahip bir siyasi kadroya ihtiyacı var. Türkiye’nin CHP’ye ihtiyacı var

Türkiye’nin parlamenter sistemi güçlendiren, güçler ayrılığı ilkesini ve
hukukun üstünlüğünü egemen kılan, özgürlükçü bir anayasaya ve birinci
sınıf demokrasiye ihtiyacı var. Fiilen anayasayı askıya alan otoriterliğe
karşı, Cumhurbaşkanlığını parlamenter sistemin tanımladığı sınırlar içine
alacak reformlara ihtiyacı var. Bunu sağlamak için darbe yasaları ortadan
kaldırılmalıdır. Hak ve özgürlükleri evrensel standartlara taşıyacak yasal
düzenlemeler hayata geçirilmelidir.

Türkiye’nin sorunları derin, ama Türkiye çaresiz değil.
Çünkü Cumhuriyet Halk Partisi var.

19

TOPLUMSAL DAYANIŞMA VE ÇÖZÜM İÇİN CHP

20

“Darbelerle hesaplaşacağız” diyerek iktidara gelenler, bugün iktidarlarını
korumak için darbe hukukunun tüm baskıcı araçlarından istifade
etmektedir. CHP, hukuk sistemimizden darbeci kurum ve kuralları silecek,
darbe düzeninden istifade edenlerin iktidarına son verecektir. CHP,
HSYK’yi yeniden yapılandıracaktır. Yargının bağımsızlığını ve tarafsızlığını
güvence altına alacaktır. CHP, temel hedefi insan haklarının korunması
olan, nitelikli bir yargı düzeninin kurulması için gerekli tüm tedbirleri
alacaktır.
CHP birinci sınıf demokrasiyi, özgürlükleri genişleterek; çoğulculuğu
tesis ederek; parlamenter sistemi güçlendirerek; parlamenter denetim
mekanizmalarını etkin kılarak; yargının gerçek anlamda bağımsızlığını
ve tarafsızlığını sağlayarak; yargı düzeninin niteliğini yükselterek; sivil
toplumu güçlendirerek; örgütlülüğü destekleyerek; laikliği ısrarla
savunmaya devam ederek; basınla değil, basının sesini kısmaya
çalışanlarla mücadele ederek; şeffaflığı devletin her kademesine hâkim
kılarak; siyasete egemen kılınmaya çalışılan kavga dilinin karşısına,
uzlaşı kültürünü koyarak; kadın haklarını, kadınlarla beraber savunarak
getirecektir.
Özgürlükçü ve çoğulcu demokrasinin, hukuk devletinin, temelinde insan
hakları bulunan bir düzenin inşa edileceği yer TBMM olacaktır. Kurtuluş
Savaşı’nı yöneten Meclis, Türkiye’nin haklar, özgürlükler ve hukukun
üstünlüğü vizyonu ile yeniden kuruluşunun da merkezi olmalıdır.
Türkiye’de demokrasinin sarayı Türkiye Büyük Millet Meclisi’dir. Türkiye’nin
başka saraylara ihtiyacı yoktur.

DÜNYADA BARIŞ İÇİN CHP
CHP, dış politikamızı içinde bulunduğu krizden gerçekçi, barışçı, laik,
uluslararası hukuka saygılı ve temel amacı yurttaşlarımızın güvenlik ve
refahını artırmak olan politikaları ile çıkaracaktır. Barışçılık, kurucumuz
Atatürk’ün “yurtta sulh, cihanda sulh” diyerek bizlere çizdiği en önemli
hedeflerden biridir. Türkiye’yi, hayati ulusal çıkarları söz konusu olmadığı
sürece, sıcak çatışmanın içine çekecek hiçbir adım atılmayacaktır. Dış
politikamızdaki Avrupa yönelimi devam ettirilecektir.

21

Temelinde demokrasi, insan hakları ve sosyal devlet bulunan bir
Avrupa’nın parçası olmak, ona güç katmak için çalışmak dış politikamızın
öncelikli hedefi olacaktır.
Dış politikamız gerçekçilik temelinde şekillenecektir. Dış politikada
maceraperestliğe, hamasete, dogmatik ve ideolojik saplantılara, iç politik
kaygılarla sorumsuz davranışlara yer olmayacaktır. Laiklik dış politikaya
da hâkim kılınacak, Türkiye’nin tehlikeli bir şekilde mezhepçi bir çizgiye
kaymasının önüne geçilecektir. Dış politikada her şeyi aynı anda yapmaya
çalışıp hiçbir alanda olumlu sonuç alamayan anlayış reddedilecektir.
Öncelikleri iyi belirlenmiş, diplomatik hayatın gerektirdiği nezakete riayet
eden bir yaklaşım öne çıkarılacaktır.
Dış politikamızın hedefi iktidardaki azınlığın uluslararası bağlantılarına,
ideolojik dostluklarına hizmet etmek değil, Türkiye Cumhuriyeti
yurttaşlarının güvenlik ve refahını artırmak olacaktır.

KALKINAN TÜRKİYE İÇİN CHP
Ekonomik krizden çıkış, hukuk düzeninin tesis edilmesi, yaratıcı
ve yenilikçi sektörlerin gelişmesi, bilgi ekonomisinin üzerinde
yükseleceği eğitim atılımlarının gerçekleştirilmesine bağlıdır. Üretenin
desteklenmesine, kaynakların yolsuzlukla çarçur edilmemesine,
girişimciler için eşit ve adil rekabet ortamının yaratılmasına bağlıdır. Sosyal
yardımların oy toplama için değil, hak olarak verilmesine bağlıdır. Sosyal
politikaların seçim yatırımı değil, Türkiye’nin geleceğine yatırım olarak
gören vizyonun ortaya koyulmasına bağlıdır.
CHP, ekonomimizi yeniden üreten ve adil paylaşan bir düzene
kavuşturacak, Türkiye’yi krizden çıkaracaktır. CHP istihdam odaklı bir
kalkınma hamlesi gerçekleştirecektir. CHP ülkemizi orta gelir ve orta
teknoloji tuzağından çıkaracaktır. Üretimde katma değeri ve Türkiye’nin
uluslararası rekabet gücünü artıracaktır. CHP refahı tabana yayacak ve
sosyal adaleti tesis edecektir.

22

CHP iktidarında Türkiye ekonomisi, düşük katma değer üreten sektörler
üzerinde emekleyen bir ekonomi olmaktan çıkacak, temelinde yaratıcı
sektörler olan yenilikçi bir ekonomi haline gelecektir. Ekonomi politikaları
rantı değil, üretimi teşvik edecektir. CHP’nin geliştirdiği “Merkez Türkiye”
projesi gibi kamu-özel sektör iş birliğine dayalı yatırımlar, CHP’nin bu
ekonomik vizyonunun en hızlı şekilde hayata geçmesini sağlayacaktır.

GELECEĞE HAZIR GENÇLER İÇİN CHP
Çağın gerektirdiği becerilere sahip insanların yaşadığı ülkeler yüksek
katma değerli ürünler üretiyor ve zenginleşiyor. Türkiye’de ise kişi başına
düşen gelirimiz uzun zamandır artmıyor. Ülkemiz yüksek katma değerli
ürün üretemiyor. Çünkü eğitim sistemimiz yetersiz.
Demokrasimizin geleceği için, ekonomimizin bilgi ekonomisine
geçebilmesi ve dünya ile rekabet edebilmesi için eğitim sistemimizin
sorunları çözülmeli. Eşit, parasız, bilimsel, kaliteli ve sorgulayıcı bir eğitim
sistemi kurulmalı. Milli değerlerimizi öğreten ama evrensel gerçekler
ve değerlerle örtüşen bir müfredat oluşturulmalı. CHP bu hedefleri
gerçekleştirecek bir eğitim reformunu hayata geçirecektir.
CHP çocuklarımıza ezberciliği değil, sorgulamayı öğreten, onların
analitik ve sosyal becerilerini geliştiren bir eğitim sistemi kuracaktır.
Çocuklarımızın çağdaş ve nitelikli bir eğitim alabilmeleri için okullarımızın
fiziki kapasitelerini geliştirecektir. Eğitim sistemimizin herkes için eşit
fırsatlar sunmasını sağlayacaktır. CHP iktidarında YÖK kaldırılacak,
üniversitelerin mali ve yönetsel özerkliği sağlanacaktır. Üniversiteler
iktidar partisine yakınlıklarına göre değil, ihtiyaçlarına ve bilimsel
başarılarına göre desteklenecektir.
Bu reformların başarıya ulaşabilmesi için atılacak adımlar eğitim
emekçileri ve sivil toplumla istişare içinde belirlenecektir. CHP iktidarında
öğretmenler hak ettikleri değeri görecektir. Toplum lideri öğretmenler
yetiştirilecek, öğretmenler yeniden toplumsal gelişmenin öncüsü
olacaktır. CHP, öğretmenlerin partisidir. CHP, Cumhuriyet’in temellerini
birlikte attığı öğretmenlerle beraber demokratik bir toplumun ve bilgi
ekonomisinin de temelini atacaktır.

23

BUNALIMDAN ÇIKIŞIN VE ÇÖZÜMÜN ADRESİ CHP
Buhranlı dönemlerden kurtuluş, liderlik ister. Türkiye’nin bu günlerde
aradığı liderliği gösterebilecek tek parti CHP’dir. CHP, zor zamanların
partisidir.
Türkiye’yi bu buhrandan ancak CHP çıkarabilir. Çünkü CHP, Türkiye’nin
sorunlarına dair bilgisini ve öngörüsünü kanıtlamış tek partidir. CHP,
daima doğruları öngörmüş, doğruları söylemiştir. Şimdi sıra, doğru
politikaları uygulamaktadır.
Türkiye’nin temel sorunlarını ancak CHP çözebilir. Çünkü zor zamanlarda
liderlik yapabilmek, güçlü karakter gerektirir. Güçlü karakter, değerlerinizi
en zor zamanlarda dahi eğilmeden savunabilmeyi gerektirir. En zor
zamanda dahi sözünü tutabilmeyi gerektirir. CHP, bu güçlü karakteri
gösteren partidir. CHP, “Türkiye’nin birleştirici gücü olacağım” diyen ve
Türkiye’de her kesimle konuşabilen tek siyasi aktördür. “Herkes için CHP”
diyen ve kendisine oy versin vermesin her kesimin haklarını savunma
sözünü tutandır. “Ne ezen ne ezilen, insanca hakça bir düzen” diyerek,
emekçinin, ezilenin, dışlananın yanında olma sözünü tutandır CHP.
CHP Atatürk’ün partisidir.
Saltanata son verenlerin, Cumhuriyet diyenlerin, bir devir kapatıp bir devir
açanların partisidir.
Her türlü baskıya rağmen, ülkeyi dünya savaşının dışında tutmayı
bilenlerin partisidir.
Demokrasi için iktidardan vazgeçmeyi bilenlerin partisidir.
Darbelere direnenlerin partisidir CHP. Darbelerde kapatılsa da, malına
mülküne el koyulsa da, yöneticileri hapse atılsa, arşivleri yakılsa ve eli kolu
bağlansa da, hiçbir darbenin, hiçbir darbecinin, hiçbir saltanat heveslisinin
bu halkın gönlünden atamadıkları partidir CHP.
Zor zamanların partisidir CHP.
CHP şimdi de Türkiye’yi krizden çıkarma sözünü vermektedir.

24

ÖZGÜRLÜK, HUKUK DEVLETİ VE DEMOKRASİ
CHP ülkemizde özgürlüklerin, demokrasinin ve hukuk devletinin sağlam
temellere oturtulmasını, sosyal adaleti gerçekleştirmenin, ekonomik
gelişmeyi sağlamanın ve bilgi toplumuna ulaşmanın temel koşulu olarak
görmektedir. Bu hedeflere ulaşmak ancak demokratik değerlerin ve hukuk
devleti ilkelerinin kurumsal ve ahlaki düzeyde tam olarak yerleştirilmesi ile
mümkündür.
Türkiye’de demokrasinin ve hukuk devletinin karşısındaki en büyük
tehdit, milli irade adına hareket etme iddiasıyla siyaseti ve devleti tekeline
almaya çalışan AKP iktidarıdır. İktidarın tekelleşmesi, denge ve denetleme
yetkilerinin gasp edilmesine yol açmıştır. AKP iktidarı, yasallık görüntüsü
altında hukuksuzluğu, devleti yönetme görüntüsü altında keyfiliği, kalkınma
görüntüsü altında rant paylaşımını topluma dayatan bir düzen kurmuştur.
CHP, tüm bu hukuksuzluklara, ihlallere ve baskılara karşı, bir yandan anayasal
ilkeleri ve kurumları, diğer yandan insan haklarını ve özgürlükleri büyük bir
inanç ve cesaretle savunmuştur.
Türkiye’de otoriterleşen bir rejime karşı hukukun üstünlüğüne, yurttaşların
haklarını ve kurumsal özerkliği güvence altına alacak yeni bir demokrasi
anlayışına ihtiyaç vardır. Türkiye’de baskıcı bir rejime karşı güçler ayrılığını,
çoğulculuğu ve barış içinde bir arada yaşama kültürünü savunacak yeni
bir siyaset anlayışına ihtiyaç vardır. Türkiye, bireyleri, toplumu ve anayasal
kurumları baskı altına alan bir iktidara karşı, özgürlüğü ve demokrasiyi
kararlılıkla sahiplenme noktasına gelmiştir.

KUVVETLER AYRILIĞI VE HUKUK DEVLETİ
Yürütmenin denetlenmesi, demokrasinin ve hukuk devletinin vazgeçilmez
ilkelerinden biridir. Bu ilkenin korunması için, Türkiye Büyük Millet
Meclisi’nin (TBMM) yürütme üzerindeki denetimi eksiksiz ve kusursuz olarak
işletilmelidir. TBMM, millet iradesinin devredilemez ve indirgenemez bir
yansımasıdır. CHP, yürütme karşısında Meclis’in yetkilerini güçlendirerek,
denge ve denetleme işlevlerinin tam olarak yerine getirilmesini sağlayacaktır.
CHP, milli iradenin; bir zümrenin, bir menfaat çevresinin, bir liderin ya da bir
ailenin özel çıkarları için kurban edilmesine izin vermeyecektir. Türkiye’nin

25

geleceğini ilgilendiren iç ve dış politika kararlarının, TBMM’den kaçırılarak
kapalı kapılar ardında ve gizli pazarlıklarla alınmasına son verecektir. CHP,
Cumhuriyetimizin ve demokrasimizin en önemli kurumu olan TBMM’yi
kuvvetler ayrılığı ilkesinin özüne sahip çıkarak güçlendirecektir.
CHP, TBMM İçtüzüğü ve Siyasi Partiler Yasası’nda yapacağı değişikliklerle
Meclis’in tek parti meclisine, iktidarın tek adam iktidarına ve devletin
tek parti devletine dönüşmesine engel olacaktır. Askeri darbe kalıntısı
seçim barajı düşürülerek Meclis’te siyasal çoğulculuğun önü açılacaktır.
TBMM’nin, tekçi iktidar tehlikesine karşı en temel güvence olması
sağlanacaktır. CHP, dengelenmiş ve denetlenmiş bir demokrasinin, ancak
siyasal çoğulculuk ve kurumsal özerklik sayesinde mümkün olabileceğine
inanmaktadır.
CHP, seçimlerin meşruiyetine gölge düşürülmesine son verecektir.
Türkiye’de tüm seçimlerin serbest ve adil biçimde yapılmasını sağlayacak,
seçim süreçlerinin şaibeli hale gelmesini önleyecektir. Kamu kaynaklarının
ve personelinin, seçim sonuçlarına etki edecek biçimde partizanca
kullanılmasının önüne geçecektir. CHP, tüm yurttaşlarımıza tüm seçimlerin
özgür ve adil biçimde gerçekleştirilmesinin güvencesini vermektedir.
Mutlak ve keyfi iktidar eğilimlerine karşı en önemli güç, hukukun
üstünlüğü ilkesidir. Hukukun üstünlüğü, adil yargılanma hakkı ile birlikte
yasaların yurttaşlara karşı bir silah olarak kullanılmasının önüne geçer.
CHP, yargıyı özerklikten uzaklaştıran, Anayasa Mahkemesi’ni ve Hâkimler
ve Savcılar Yüksek Kurulu’nu siyasi müdahalelerle yönlendiren bir iktidarın,
hukuk devletini ortadan kaldırdığına inanmaktadır. CHP iktidarında yargı
erki üzerindeki tüm siyasi baskılar ortadan kaldırılacak, yargının tam
bağımsızlığı sağlanacaktır.
Türkiye’de Cumhurbaşkanlığı makamı her düzeyde yetki ihlallerine ve
yetki aşımına sebep olmaktadır. Cumhurbaşkanlığı makamı, bilinçli olarak
siyasallaştırılmış ve Anayasa’da çizilen görev tanımının ötesine geçmiştir.
Cumhurbaşkanlığı makamının anayasal yeminden kaynaklanan konumu
ve yetkileri kasıtlı olarak ihlal edilmiş ve Cumhurbaşkanı’nın sorumsuzluğu
kötüye kullanılmıştır. Yürütme organı, görev tanımının sınırlarını
aşmış, hukuku ihlal eden bir konuma sürüklenmiştir. Tarafsız olması
gereken kurumlar partizanlığın sembolü haline gelmiştir. CHP, gerekli
26

yasal düzenlemeleri yaparak ve yasaların tam olarak uygulanmasını
sağlayarak parlamenter sistemi güçlendirecektir. Cumhurbaşkanlığı’nın
yürütme, yasama ve yargı üzerinde kurduğu hukuk dışı baskıları ortadan
kaldıracaktır.

ÖZGÜRLÜKLER VE İNSAN HAKLARI
CHP’nin önceliği, hukukun üstünlüğünü ve temel hakları yeniden tesis
etmek, korkuya son vererek “Özgürlükler Cumhuriyeti’ni” kurmaktır.
Ülkemizin genç, kadın, emekçi ve kırılgan tüm kesimlerinin her türlü
baskıcı ve ataerkil güç odaklarına karşı savunulması gerekmektedir.
Haklarına sahip çıkan özgür bireyler, demokratik ve kalkınmış bir
toplumun temel taşıdır. CHP, haklar ve özgürlükler siyasetini hayata
geçirerek yurttaşlarımızı güçlendirecek ve özgürlüklerini teminat altına
alacaktır. CHP’nin “haklar ve özgürlükler siyaseti”, demokratik yurttaşlık
anlayışının temelini oluşturmaktadır. Haklar ve özgürlükler siyaseti, ayrım
yapmaksızın tüm yurttaşları etnik, dinsel, sınıfsal ve cinsel tahakküm
biçimlerine karşı koruyan, dezavantajlı gruplarla dayanışmayı öngören tek
siyaset biçimidir. CHP, yurttaşlığı sembolik bir hukuki statü olarak değil,
bireyleri demokratik dönüşüm ve dayanışma gücüne kavuşturan bir siyasi
fırsat olarak tanımlamaktadır. Yurttaşlığı, barışçı ve demokratik bir gelecek
için dayanışmayı seçen insanların demokratik yönetim iradesine sahip
olması olarak tanımlamaktadır.
CHP, yurttaşların geçmişten gelen kimliklerini ötekileştirmeyecek,
yurttaşlık haklarının en ileri düzeye taşınmasını sağlayacaktır. Yurttaşların
yaşam hakkına, bedensel bütünlüğüne, maddi ve manevi varlığına
yönelik keyfi şiddete ve işkenceye izin vermeyecektir. Muhalif grupların
sindirilmesine son verecek; bireylerin haysiyetini ve özel hayatını
zedeleyen tüm uygulamaları ortadan kaldıracaktır. Milli İstihbarat Teşkilatı
(MİT), Telekomünikasyon İletişim Başkanlığı (TİB) ve emniyet güçleri
tarafından yürütülen hukuksuz gözetleme ve fişleme faaliyetlerinin
durdurulmasını sağlayacaktır. Gazeteciler, katılımcılar ve öğrenciler
üzerinde uygulanan korku ve yıldırma siyasetine son verecektir. CHP,
insan hakları karnesi gittikçe kötüleşen Türkiye’nin, yeniden AB ilkeleriyle
ve Avrupa İnsan Hakları Sözleşmesi’yle uyumlu bir demokrasi haline
gelmesini sağlayacaktır.
27

Cezasızlık, Türkiye’de bir yönetim ilkesi haline gelmiştir. Hak ihlallerinden
yolsuzluklara kadar pek çok alanda yargı önünde hesap vermeyen bir
yönetim anlayışı egemen olmaktadır. Hak ihlalinde bulunan güvenlik
görevlilerinin cezasız kalmasına göz yumulmamalıdır. CHP, tüm kamu
uygulamalarının yasal sınırlar içerisine çekilmesini ve ihlallerin cezasız
kalmamasını sağlayacaktır. Cezasızlığın önüne geçilmesi, Türkiye’de
hukukun üstünlüğünü yeniden tesis etmenin vazgeçilmez ön koşuludur.
Sosyal demokrat dünya görüşünü benimseyen CHP, bireyin tam
özgürlüğünü sağlamak için siyasi özgürlüğün ekonomik özgürlükle
tamamlanması gerektiğini savunmaktadır. Demokratik yurttaşlık
anlayışının, sosyal yurttaşlık anlayışıyla desteklenmesi gerektiğini
savunmaktadır. CHP mevcut siyasi iktidarın yoksullukla mücadele etmek
yerine yoksulluğu yönetme politikalarına, bireyi güvence altına alan güçlü
bir sosyal devletin kurulmasıyla son vermeye kararlıdır.
CHP tüm yurttaşlarımız için, başta Aile Sigortası olmak üzere, adil asgari
ücret hakkı, sosyal güvenlik hakkı, sağlık hakkı ve eğitim hakkını herkes
için eşit bir şekilde ve kararlılıkla gözetecektir. Çocukların, kadınların,
yaşlıların, emeklilerin ve engellilerin sosyal haklardan kapsamlı biçimde
yararlanabilmesi için gerekli tüm adımları atacaktır. CHP, Türkiye’de yeni
“sosyal demokratik bir uygarlığın” oluşturulması projesini adım adım
hayata geçirecektir.

LAİKLİK
Laiklik anlayışımız, demokrasi anlayışımızın ışığında şekillenecektir.
İçinde bulunduğumuz coğrafya ve ülkemizde yaşanan gelişmeler laiklik
olmadan demokrasinin, demokrasi yaşatılmadan laikliğin güvence altına
alınamayacağını açıkça ortaya koymuştur. CHP iktidarında din ve vicdan
özgürlüğü güvence altına alınacaktır. Siyaset ve din ayrı tutulacak, dinin
siyasete alet edilmesine karşı çıkılacaktır. Devlet tüm inançlara ve bireysel
tercihlere eşit mesafede duracak, Diyanet İşleri Başkanlığı’nın bu ilke
çerçevesinde hareket etmesi sağlanacaktır. Kurum, çoğulcu ve kapsayıcı
bir yapıya kavuşturulacak, gündelik siyasetin dışında tutulacaktır.

28

KÜRT SORUNUNUN ÇÖZÜMÜ İÇİN TAM DEMOKRASİ
VE EŞİT VATANDAŞLIK
CHP, ırkı, cinsiyeti, dili, dini, mezhebi, düşüncesi, doğum yeri, sosyoekonomik durumu ne olursa olsun tüm insanların birbirine eşit olduğu
görüşünü savunur. Her insan, insan olmasından dolayı can ve mal
güvenliği, düşünce ve inanç özgürlüğü, eğitim ve sosyal güvence başta
olmak üzere temel hak ve özgürlüklere sahiptir. Ancak iftiranın, hakaretin,
şiddetin, ırkçılığın, ayrımcılığın ve nefret söyleminin söz konusu olduğu
durumlarda hakların ve özgürlüklerin kullanılmasına sınır getirilebilir.
İnsan hak ve özgürlüklerinin, çoğunluğun iradesi gerekçe gösterilerek
sınırlandırılması söz konusu olamaz.
CHP için eşit ve özgür yurttaşlık ideali önceliklidir. İnsanın özgürleştirilmesi
için hak ve özgürlüklerin soyut birer hukuki statü olmaktan çıkarılarak,
gerçekleştirilebilir hale getirilmesi gerekir. Bu amaca ulaşılması, devletin
her kimliğe, inanca ve yaşam tarzına eşit mesafede durmasına bağlıdır.
Ülkemizdeki sorunları eşitlik, özgürlük ve adalet temelinde çözmeyi
hedefleyen CHP, Kürt sorununu da eşit yurttaşlık ve tam demokrasi
anlayışı içinde çözecektir.
Cumhuriyet tarihinin en önemli sorunlarının başında gelen Kürt sorunu,
bir demokrasi eksikliği sorunu olarak anlaşılmalıdır. Sorunun çözümü
için de esas olan daha fazla özgürlük, demokrasi ve hukuk devleti
anlayışıdır. Kalıcı barışın tek yolu budur. Ancak bu şekilde yurttaşlarımızın
can güvenliği korunabilir ve halkın refah seviyesi yükseltilebilir. Kürt
sorununun salt bir güvenlik sorunu olarak görülmesi, yurttaşlarımızın
insani ve demokratik taleplerinin geri çevrilmesine yol açmıştır. Güvenlikçi
bakış açısından kaynaklanan yanlış uygulamalar, demokratik muhalefetin
sindirilmesine ve yurttaşlarımızın önemli bir bölümünü mağdur eden ve
aidiyet duygularını zedeleyen baskılara yol açmıştır.
Günümüzde herkesin canını yakan, binlerce insanımızın hayatına mal olan
bir şiddet ve terör ortamı yaşanmaktadır. Şiddetin ve terörün ivedilikle
sona erdirilmesi ve konunun aynı zamanda tarihi, toplumsal ve siyasi bir
sorun olarak ele alınması gerekmektedir. Baskı politikaları, yasaklar ve
insan hakları ihlallerinin, dar güvenlikçi yaklaşımların, sorunun çözümüne
29

katkıda bulunmayacağı açıkça görülmüştür. Sorunu çözmek için insan
hakları ihlallerinin ortadan kaldırılması, bölgede yaygın olan işsizlik ve
yoksulluğa karşı kararlı bir mücadele yürütülmesi gerekmektedir. Bölgenin
sosyal ve ekonomik bakımdan hızla kalkındırılması gerekmektedir.
Ülkemizde özgür ve eşit yurttaşlık ilkesi fiiliyatta tam olarak
sağlanamamıştır. Demokrasi eksikliği, hak ihlallerinin yanı sıra
toplumumuzun hafızasına kazınan derin acılara neden olmuştur. Geçmişte
yaşanan ve toplumsal hafızamızda yer eden yanlış uygulamalarla ve
onların bölge halkını yaralayan sonuçlarıyla yüzleşilmesi gerekmektedir.
Eşit yurttaşlık anlayışını ekonomik, toplumsal ve kültürel alanlarda
etkin kılarak, duygusal kopukluklar sona erdirilmelidir. Bu yolla, Kürt
yurttaşlarımızın Türkiye Cumhuriyeti ile olan bağları güçlendirilmelidir.
Şiddet ve çatışma ortamı toplumumuzun bir kesiminde devlete ve rejime
olan güvenin zayıflamasına, diğer kesimlerinde ise ülkenin bölüneceği
kaygısının yerleşmesine yol açmıştır. Bu nedenle şiddet ortamının yarattığı
güvensizlik duygusunun ortadan kaldırılması gerekmektedir. Geniş bir
toplumsal mutabakat sağlanarak, toplumumuzun farklı kesimleri arasında
güven duyguları ve kardeşlik bağları sağlamlaştırılmalıdır. Çözüm için
gerekli olan, tek başına güvenliğe, ekonomik kalkınmaya, insan haklarına,
hukuk devletine ya da eşit vatandaşlığa odaklanan bir yaklaşım değil,
bunların tümünü içine alan yeni bir anlayışın oluşturulmasıdır.
CHP, geçen 30 yılda binlerce insanımızın yaşamdan koparılmasına neden
olan, ülkemizi hala bir ateş çemberinde tutarak sağlıklı bir demokrasinin
önünü tıkayan şiddeti, çatışmayı ve terörü Türkiye’nin gündeminden
çıkarmaya kararlıdır. Sorunun güvenlik boyutu, insan hakları ihlalleri ve
demokrasi eksikliğinin devamı için bir gerekçe olarak kullanılmamalıdır.
Demokratik siyaset mekanizmaları geliştirilerek, silahın siyasetin önüne
geçtiği, şiddetin toplumumuzu ayrıştırdığı bir dönem son bulacaktır. CHP,
yurttaşlarımıza, hiç kimsenin eline bir daha silah almayacağı bir Türkiye
sözü vermektedir.
Güneydoğu ve Doğu Anadolu Bölgeleri’nin iki temel ekonomik sorunu
yoksulluk ve eşitsizliktir. CHP ekonomik sorunları demokratikleşme ve
hukuk devletinin geliştirilmesi ile birlikte değerlendiren bütüncül bir

30

kalkınma yaklaşımını esas almaktadır. CHP iktidarında, bölgelerarası
eşitsizlik ve kronikleşen işsizlik ve yoksulluk sorunlarının çözümü
için bölgeye büyük çaplı ve üretken kamu yatırımlarının yapılması
öngörülmektedir. CHP, bölgeye özel kalkınma programları hazırlamış olan
tek siyasi partidir. CHP, GAP projesinin sürdürülebilir kalkınma perspektifi
dikkate alınarak süratle tamamlanması gerektiğini savunmaktadır. CHP’nin
Aile Sigortası projesi, bölgede yoksulluğa son verecektir. Demokrasinin
yerleşmesi ve kalıcı barışın sağlanması, bölgenin ekonomik potansiyelinin
artırılmasının vazgeçilmez ön koşuludur.
CHP, Kürt sorununun çözümü için en geçerli yöntemi öneren siyasi
partidir. Çözüm süreçlerine siyaset dünyası ve toplum en geniş
biçimde katılmalıdır. Çözüm süreci demokratik ve katılımcı bir anlayışla
yürütülmelidir. CHP çözümün en önemli adresinin TBMM olduğunu
daima kararlılıkla savunmuştur. Çözüm için yasal ve idari düzenlemelerin
ötesinde geniş bir toplumsal mutabakat zemini hazırlanmalıdır.
Çözüm süreci yöntemi konusunda CHP üç yeni kurum oluşturulmasını
önermektedir. Birincisi, temsil edilen siyasi partilerin katılımıyla TBMM’de
bir Toplumsal Mutabakat Komisyonu kurulmasıdır. Bu komisyon, sorunun
anayasal boyutları da dâhil olmak üzere tüm boyutlarını kapsayan temel
mutabakat zeminini oluşturacaktır. Komisyon, Kürt sorununa ilişkin
olarak hükümetin, siyasi partilerin, devlet kurumlarının görüşlerini alacak
ve değerlendirecektir. Komisyon tarafından hazırlanan rapor bir yılı
aşmayan bir süre içerisinde TBMM Genel Kurulu’na iletilecektir. Komisyon,
oluşturulacak Ortak Akıl Heyeti’ni, TBMM’de temsil edilmeyen kesimlerin,
STK’lerin, sendika ve meslek odalarının süreçle ilgili düşüncelerini
toplama ve değerlendirme konusunda görevlendirecektir. Bu kapsamda
oluşturulacak Gerçekleri Araştırma Komisyonu sorunların çözümünde
geçmişle yüzleşilmesi, toplum kesimleri arasında kalıcı bir güven
ortamının oluşturulması, ortak yaşam kültürünün geliştirilmesi için gerekli
çalışmaları yürütecek ve öneriler hazırlayacaktır.
CHP için esas olan, ülkemizin birliğinin ve bütünlüğünün sağlanmasıdır.
Bütünlüğümüz ancak özgürlükçü ve çoğulcu bir demokrasi ile sağlanabilir.
Bunun için farklı kimliklerin, inançların ve yaşam tarzlarının kendilerini

31

ifade edebilmesi, özgür ve eşit hissetmesi sağlanmalıdır. Kürt sorununa
kalıcı çözüm getirmek için barış, demokrasi ve ekonomi boyutlarının göz
ardı edilmemesi ve birlikte ele alınması gerekmektedir.

TOPLANTI VE GÖSTERİ ÖZGÜRLÜĞÜ
Türkiye’de özellikle Gezi Hareketi sonrasında toplantı ve gösteri haklarının
kısıtlanmasına yönelik uygulamalar yoğunluk kazanmıştır. Yurttaşlarımız
“makul şüpheli” durumuna düşürülmüş, her türlü sosyal paylaşım
potansiyel suç kanıtı konumuna getirilmiştir. Çalışanlar, öğrenciler
ve sanatçılar üzerinde çok yönlü baskı kurulmuştur. Türkiye, polis ve
istihbarat görevlilerinin yetkilerini keyfi ve aşırı biçimde kullandığı bir
baskı ve fişleme devletine dönüşmüştür. Kitlesel gözaltılar olağanlaşmış,
usulsüz tutuklamalar cezalandırma halini almıştır. Aşırı güç kullanımı,
kötü muamele ve hakaret sıradan uygulamalar haline gelmiştir. CHP
gerekli tüm yasal ve idari önlemleri alarak yurttaşlarımızın toplantı ve
gösteri özgürlüğünün gelişmiş demokrasilerdeki düzeye eriştirilmesini
sağlayacaktır.

ÖZGÜR VE ÇOK SESLİ MEDYA
İfade özgürlüğü, en çok medya ve İnternet alanında geriletilmiştir.
Uygar dünyadaki gelişmelerin aksine Türkiye, medyayı ve İnternet’i
sansürleyen, gazetecileri tutuklayan ve muhalif görüşleri sindiren bir ülke
konumuna sürüklenmiştir. İnternet yasakları iktidarın, ifade özgürlüğüne
ve özgür kamusal alana inanmadığının önemli bir göstergesidir. CHP
öncelikle basın mensuplarının özgürce haber yapma ve yurttaşların farklı
kaynaklardan bilgilenme hakkını gözetecektir. Medya ve İnternet alanı,
içinde bulunduğu büyük karartmadan kurtarılacak; her türlü bilginin gün
ışığına çıkarılması sağlanacaktır.
RTÜK, TRT ve TMSF’ye devredilen medya kuruluşları taraflı propagandanın
birer aracına dönüşmüştür. Genç ve eğitimli nüfusuyla bilgi toplumunun
ve bilgi ekonomisinin önde gelen ülkelerinden biri olması gereken
Türkiye, mevcut iktidar döneminde sansürün ve soruşturmaların ülkesi
haline dönüştürülmüştür. CHP, bağımsız, özgür ve çoğulcu bir medyanın
oluşturulması için tüm yasal ve mali tedbirleri alacak, yurttaşların farklı
kaynaklardan bilgilenme hakkını koruyacaktır.
32

ÖRGÜTLÜ TOPLUM
Ülkemizde sivil toplum, siyasi iktidarın baskısı altındadır. Örgütlü
çoğulculuğun alanı olması gereken sivil toplum, hızla iktidarın güdümüne
sokulmakta ve tek sesli hale getirilmeye çalışılmaktadır. Demokratik
çoğulculuk ilkesi, iktidar tarafından bir tehdit olarak görülmektedir.
Sendikalar, meslek odaları ve işveren dernekleri iktidara yakın davranmaya
zorlanmaktadır. Akademisyenler, yazarlar ve sanatçılar her fırsatta günah
keçisine çevrilmektedir. İktidar tekelci ve kayırmacı bir biçimde kendi sivil
toplumunu yaratmaya çalışmakta, kendisiyle birlikte hareket etmeyen
kuruluşları marjinalleştirmekte ve yok olmaya zorlamaktadır. Oysa bir
ülkede demokrasinin kökleşebilmesi için, siyasi iktidarın güçlü sivil toplum
tarafından denetlenmesi ve dengelenmesi gerekir. CHP, demokratik bir
toplumun temeli ve zenginlik kaynağı olan örgütlü toplumu ve çoğulculuğu
geliştirmek için gereken tüm düzenlemeleri yapacaktır.

•	 Yurttaşların yaşam hakkının güvence altına alınmasına öncelik
vereceğiz.
•	 Keyfi şiddete, eziyete, işkenceye ve yurttaşların onurunun
zedelenmesine izin veren tüm yasa ve uygulamaları kaldıracağız.
•	 Barışçıl toplantı ve gösteri hakkının özgürce kullanılmasını yasal
güvence altına alacağız.
•	 Bu hakkı kullanan yurttaşların devlet tarafından “makul şüpheli” olarak
görülmesini önleyeceğiz.
•	 Özgürlükçü demokrasinin ve denge denetleme mekanizmalarının
vazgeçilmez bir unsuru olan örgütlü toplumu güçlendireceğiz.
•	 Tüm siyasal, sosyal ve kültürel hakları çoğulcu bir anlayışla ve toplumla
birlikte geliştireceğiz.

BİLGİ TOPLUMU VE DEMOKRASİ

GÜÇLENDİRİLMİŞ PARLAMENTER SİSTEM

CHP, bilgi toplumuna geçişte güçlü bir demokrasinin yapacağı katkı
kadar, teknoloji ve bilgi temelinde dönüşümün de demokrasimizi
güçlendireceğine inanmaktadır. Bilgi çağının sağladığı olanakların üst
düzeyde kullanılması ile yurttaşlarımız, karar alma süreçlerine daha
etkin şekilde katılabilecektir. CHP iktidarında, bilgi toplumuna geçişi
sağlamak için insana daha çok yatırım yapılacak, yurttaşlarımızın kendini
gerçekleştirebilmesi için daha fazla olanak sunulacaktır. Devlet ve yurttaş
ilişkisinin bu çerçevede yeniden düzenlemesi ile tüm yurttaşlarımız
demokratik haklarından sonuna kadar yararlanabilecektir. Bilgiye erişimin
artması, hem kamu hizmetlerinin daha geniş kitlelere ulaşmasını mümkün
kılacak, hem de siyasal süreçlerin giderek şeffaflaşmasını sağlayacaktır.

TBMM’YE ETKİNLİK KAZANDIRACAĞIZ

ÖZGÜRLÜKÇÜ DEMOKRASİ İÇİN ÖZGÜRLÜKÇÜ ANAYASA
CHP, özgürlükçü demokrasinin gelişmesi ve toplumsal barışın sağlanması
için tüm yurttaşlarımızın özgürlüklerini genişleten ve koruyan yeni bir
anayasaya ihtiyaç olduğunu savunmaktadır. Yapılacak yeni anayasa,
demokrasi, hukuk devleti, sosyal adalet ve insan haklarına saygı üzerinde
yükselmeli ve tüm toplumumuzu kucaklayıcı nitelikle olmalıdır. CHP’nin
hedefi, toplumsal uzlaşıya ve siyasi partiler arasında geniş bir mutabakata
dayalı süreç temelli bir anayasa hazırlamaktır.
33

HAKLAR VE ÖZGÜRLÜKLER CUMHURİYETİ

•	 Yasa tasarılarının ve tekliflerinin yasama organında ve ulusal
kamuoyunda yeterince tartışıldıktan sonra kabul edilmesine özen
göstereceğiz.
•	 TBMM’nin iradesini gasp eden Kanun Hükmünde Kararname
uygulamalarını istisnai hale getireceğiz.
•	 Yasama sürecinin işleyişini bozan, şeffaflıktan uzak “torba kanun”
uygulamasına son vereceğiz.
•	 Yasamayı yürütmeye tabi kılan ve milletvekillerinin iradesine ipotek
koyan anlayışla mücadele edeceğiz.
•	 Meclis komisyonlarının sayısını ve etkisini artırarak farklı toplum
kesimlerinin sorunlarını doğrudan TBMM’ye taşıyacağız.
TBMM’NİN YÜRÜTMEYİ DENETLEME YETKİSİ
•	 Araştırma komisyonlarını çeşitlendirerek TBMM’nin denetleme işlevini
güçlendireceğiz.
•	 TBMM’de başkanlığını ana muhalefetin yapacağı “Kesin Hesap
Komisyonu’nu” kuracağız.
34

•	 Sayıştay’ın özerkliğini yeniden sağlayacak, Sayıştay raporlarının
TBMM’ye eksiksiz ve düzenli olarak sunulmasını sağlayacağız.
•	 TBMM’nin bütçe hakkını güvence altına alacak, mali denetim işlevlerini
güçlendireceğiz.

SİYASİ PARTİLER SİSTEMİ
TEMSİLDE ADALET
•	 Seçim kanunları ve Siyasi Partiler Kanunu başta olmak üzere, 12 Eylül
rejiminden kalma antidemokratik kanunları değiştireceğiz.
•	 Başta % 10 seçim barajı olmak üzere demokratik siyasetin ve
adil temsilin önündeki bütün engelleri kaldıracağız.
•	 Seçimlerin, özgür ve adil biçimde gerçekleşmesi için gerekli evrensel
kuralları, özerk kurulları ve saydam işleyiş biçimlerini tesis edeceğiz.
•	 Yurt dışındaki yurttaşlarımızın, her 300 bin seçmene bir milletvekili
düşecek şekilde, 10 milletvekili ile temsil edilmesini sağlayacağız.
•	 Memurların siyasi partilere üye olma yasağını kaldıracağız.
PARTİLER ARASI ADİL REKABET
•	 Seçimlerin adil bir ortamda yapılması için gereken tüm kurumsal ve
yasal düzenlemeleri yapacağız.
•	 Seçim yolsuzluklarının etkin şekilde cezalandırılmasını sağlayacağız.
•	 Siyasetin finansmanını şeffaflaştırarak, adil rekabeti engelleyen
harcamalara kısıtlamalar getireceğiz.
•	 Seçimlerde, kamu kaynaklarının iktidar partisi lehine sonuç doğuracak
biçimde kullanılmasını önleyeceğiz.
•	 Seçimler sandıklarının ve seçim verilerinin güvenliğini sağlayacak
tarafsız ve bağımsız mekanizmaları kuracağız. Kamu görevlilerinin etki
altında bırakılmasını engelleyeceğiz.
DÜRÜST VE KATILIMCI SİYASET
•	 Siyasi Ahlak Yasası çıkaracağız.
•	 Siyasi Partiler Kanunu’nu parti içi demokrasiyi güçlendirecek şekilde
değiştireceğiz.

35

•	 Siyasi partilerde üyelerin haklarını güçlendirileceğiz.
•	 Maddi gücü olmayan yurttaşların demokrasi yarışının dışında kalmasını
engelleyeceğiz.

GÜVENLİK HAKKI
YURTTAŞLARI KORUYAN YASAL DÜZENLEMELER YAPACAĞIZ
•	 Polis Vazife ve Salâhiyet Kanunu’nu demokratikleştireceğiz.
•	 Kolluk güçlerinin keyfi uygulamalarına, orantısız şiddete ve biber gazı
kullanımına son verecek yasal düzenlenmeleri yapacağız.
•	 Kolluk kuvvetlerinin, yurttaşların temel insan haklarını hiçe sayacak
şekilde silah kullanmasını engelleyeceğiz.
•	 Kamu görevlisine direnme ve hakaret suçunun, yurttaşların haklarını
ihlal edecek şekilde kötüye kullanılmasına izin vermeyeceğiz.
CEZASIZLIĞA SON VERECEĞİZ
•	 Cezasızlığı devletin resmi politikası olmaktan çıkaracağız.
•	 Kamu görevlilerinin yargı denetiminden kaçırılmasına izin
vermeyeceğiz.
•	 Görevlerini kötüye kullanan kolluk kuvvetlerinin, vali iznine bağlı
olmaksızın yargılanmasını sağlayacağız.
•	 Orantısız güç kullanma izni veren üst düzey görevlilere karşı
dava yolunu açacağız.
•	 AİHM’in hükmettiği tazminatları kötü muameleyi yapan kamu
görevlilerine rücû ettireceğiz.
•	 Nefret suçlarının tanımını genişletecek, zaman aşımına uğraması ve
para cezasına çevrilmesini engelleyeceğiz.

ÖZEL HAYATIN GİZLİLİĞİ
•	 Yurttaşların hayatlarını değil, devleti şeffaflaştıracağız.
•	 Polis ve istihbarat birimlerinin kamusal ve özel hayata haksız
müdahalelerine son vereceğiz.

36

•	 Kişisel verilere hâkim kararı olmaksızın erişilmesini engelleyecek,
bu yolla elde edilen kişisel verileri yargı kararı ile imha edeceğiz.
•	 Kamu görevlilerinin nefret suçu kapsamındaki uygulamalarına yasal
yaptırım getireceğiz.
•	 Kişisel Verilerin Korunması Kanunu’nu demokratik ilkeler
çerçevesinde, “unutulma hakkını” da kapsayacak şekilde en kısa
zamanda kabul edeceğiz.
•	 TİB’i özel hayatın korunması ilkesine göre yeniden yapılandıracak ve
saydamlaştıracağız.

İSTİHBARAT BİRİMLERİNİN HUKUKİ SORUMLULUĞU
•	 MİT Kanunu’nun kamu görevlilerine mutlak dokunulmazlık
kazandırmasına son vereceğiz.
•	 MİT’in şahsileşmiş bir iktidarın istihbarat ve komplo aracına
dönüşmesinin önüne geçeceğiz.
•	 MİT müsteşarının yargılanması için gerekli olan idari izni,
Cumhurbaşkanı’ndan alarak, yetkiyi Başbakan’a vereceğiz.
•	 “Devlet sırrı” kavramının kapsamını daraltacak ve kötüye
kullanılmasının önüne geçeceğiz.

ÖZGÜR İNSAN
•	 Toplumu korku, baskı ve hedef gösterme yoluyla sindirmeye çalışan
anlayışa son vereceğiz.
•	 Yurttaşları özel ve kamusal yaşamlarında keyfi, hukuk dışı ve despotik
uygulamalarla karşı karşıya bırakan tüm mekanizmaları ortadan
kaldıracağız.
•	 Yurttaşların yaşam tarzını, bireysel tercih ve eğilimlerini boğmaya
çalışan siyasal müdahalelerin önüne geçeceğiz.
•	 Eleştirel ve muhalif görüşleri susturmaya çalışan hukuksuz baskı ve
yıldırma çabalarına izin vermeyeceğiz.

37

KEYFİ TUTUKLAMA VE GÖZALTILARA SON VERECEĞİZ
•	 Bir cezalandırma ve yıldırma pratiğine dönüşmüş olan tutukluluğun
hukuksuz kullanılmasına son vereceğiz.
•	 Farklı toplum kesimlerinin demokratik haklarını kullanmasını
engellemek ve sindirmek amacıyla uygulanan keyfi gözaltılara
son vereceğiz.
•	 Tutukluluk ve gözaltı süreleri ve süreçleriyle ilgili yasal kısıtlamaları
en kısa zamanda AB standartlarıyla uyumlu hale getireceğiz.

HUKUK DEVLETİ VE YARGI REFORMU
KURUMSAL DÜZENLEMELER
•	 Anayasa Mahkemesi, Yargıtay ve Danıştay üyelerini yüksek yargının
önerdiği adaylar arasından ve TBMM’de nitelikli çoğunluk ve geniş bir
uzlaşı ile seçeceğiz.
•	 Adalet Bakanlığı’na bağlı Adli Kolluk kuracağız.
•	 Devlet Güvenlik Mahkemeleri’ne (DGM) dönüşmüş olan Sulh Ceza
Hâkimlikleri’ni kaldıracağız.
•	 Adli Tıp Kurumu’nun siyasi baskıdan uzak bir biçimde özerk, hızlı ve
nitelikli çalışmasını sağlayacağız.
•	 BM standartlarına uygun, insan hakları STK’lerinin de temsil edildiği
bir İnsan Hakları Ulusal Denetim Kurumu kuracağız.
YASAL DÜZENLEMELER VE ADİL YARGILANMA
•	 Tüm kanunları gündelik yaşamın gereklilikleri ile uyumlu hale
getireceğiz.
•	 Keyfi suçlamaları önlemek için terör suçunun yasalarda
demokratik ilkeler çerçevesinde ve yoruma yer bırakmayacak şekilde
tanımlanmasını sağlayacağız.
•	 Cezaevlerinde soyut ve yoruma açık düzenlemelere dayanarak
mahkûmların haklarının ihlal edilmesini önleyeceğiz.
•	 Gizli tanık uygulamasına son vereceğiz.
•	 Davaların keyfi gerekçelerle başka kentlere taşınmasını önleyeceğiz.

38

MAHKEME KARARLARININ UYGULANMASI
•	 Adil yargılanma hakkı çerçevesinde, kanunları ve mahkeme kararlarını
istisnasız ve herkes için eşit bir şekilde uygulayacağız.
•	 Gerekçesiz yargı kararlarıyla yurttaşların temel hak ve hürriyetlerinin
kısıtlanmasını engelleyeceğiz.
•	 Yargı kararlarının saydam ve elektronik ortamda erişilebilir olmasını
sağlayacağız.
•	 Tüm yargı kararlarının adil yargı ilkesine uygun denetimini yeniden
tesis edeceğiz.
•	 Sulh Ceza Hâkimlikleri’nin geçmiş kararlarının, adil yargı ilkesine
uygunluk yönünden denetlenmesini sağlayacağız.
HSYK’NİN YENİDEN YAPILANDIRILMASI
•	 HSYK’yi, Hâkimler Yüksek Kurulu ve Savcılar Yüksek Kurulu olarak ikiye
ayıracağız.
•	 Adalet Bakanı’nı ve Bakanlık Müsteşarı’nı bu kurulların dışına
çıkaracak, siyasal iktidarın hâkimler ve savcılar üzerindeki vesayet ve
patronajını sona erdireceğiz.
•	 Hâkimler Yüksek Kurulu ve Savcılar Yüksek Kurulu’nun özellikle
hâkimlerin ve savcıların özlük hakları ile ilgili kararlarını yargı
denetimine açacağız.
•	 Hâkimler Yüksek Kurulu ve Savcılar Yüksek Kurulu seçimlerinde
kadınların temsilini artırmak için cinsiyet kotası getireceğiz.
•	 Temsilci seçimlerinde, Adalet Bakanlığı bürokratlarının ayrıcalıklı
konumlarını kötüye kullanmalarının önüne geçeceğiz.
HÂKİMLERİN VE SAVCILARIN BAĞIMSIZLIĞI
•	 Hâkim ve savcıların mesleğe girişinde nesnel ölçütler getirerek, liyakati
esas alacağız.
•	 Hâkim ve savcıları idari olarak Adalet Bakanlığı’na bağlı olmaktan
çıkaracağız.
•	 Hâkimlerin bağımsızlığını ve tarafsızlığını güvence altına alacak bir
atama ve nakil sistemi oluşturacağız.
•	 Sürgün uygulamalarına son vereceğiz.
39

TARAFSIZ CUMHURBAŞKANI
•	 Partiler üstü, sembolik yetkilerle donatılmış, yürütme ve yasama
üzerindeki etkisi sınırlandırılmış bir Cumhurbaşkanlığı modelini
yeniden tesis edeceğiz.
•	 Cumhurbaşkanı’nın yargı ve diğer üst düzey bürokrasi atamalarındaki
yetkilerini kısıtlayacağız.
•	 Cumhurbaşkanlığı’nın bütçesini anayasal tanımlara uygun olarak
mütevazı ve hesap verebilir hale getireceğiz.
•	 Örtülü ödeneğin keyfi biçimde ve siyasi amaçlarla kullanılmasını
engelleyecek yasal düzenlemeleri yapacağız.
•	 Cumhurbaşkanı’na hakaret suçunun, yurttaşları sindirme amacıyla
kullanılmasını mümkün kılan yasaları kaldıracağız.

ÇOĞULCU MEDYA, ÖZGÜR İNTERNET
MEDYAYI SİYASETİN VESAYETİNDEN KURTARACAĞIZ
•	 TMSF’ye devredilmiş medya kuruluşlarının iktidarın güdümüne
girmesine ve propaganda aracına dönüşmesine engel olacağız.
•	 Kamu kaynaklarının, TMSF yoluyla iktidara yakın gazetelere ve
televizyonlara aktarılmasına son vereceğiz.
•	 TRT’yi iktidarın siyasi aracı olmaktan çıkaracak, idari ve mali açıdan
özerkleştireceğiz.
•	 RTÜK’ü kurumsal çerçeve, üye bileşimi ve yasal mevzuat açısından
demokratik ilkelere göre yeniden yapılandıracağız.
•	 RTÜK’ün, program durdurma ve ceza uygulamalarını, medya üzerinde
baskı ve sansür aracı olarak kullanmasını önleyeceğiz.
MEDYA KURULUŞLARI VE EMEKÇİLERİ ÜZERİNDEKİ BASKILARA SON
VERECEĞİZ
•	 Medya kuruluşları ve mensuplarına karşı partizanca saldırılara ve keyfi
cezalandırmalara engel olacağız.
•	 Yazar ve gazetecilerin maruz bırakıldığı işten attırma, polis baskınları,
hukuksuz yargılama, sansür ve hakaret davaları gibi uygulamalara son
vereceğiz.
40

•	 Medya emekçilerinin sendikalaşmasının önündeki yasal engelleri
kaldıracağız.
•	 Medya çalışanlarına iş güvencesi sağlayacağız.
•	 Yerel medya kuruluşlarını destekleyeceğiz. Yerel medya üzerindeki
siyasi baskılara son vereceğiz.
MEDYADA ADİL MALİ REKABETİ GÜVENCE ALTINA ALACAĞIZ
•	 Kamunun pay sahibi olduğu bankaların ve şirketlerin siyasi tercihlerle
özgür medyaya uyguladığı reklam ambargosuna son vereceğiz.
•	 Gazete tirajlarının ve TV izlenme oranlarının şeffaf bir şekilde
ölçülmesini sağlayacağız.
•	 Medya kuruluşlarının erişim rakamları ile oynanarak kayırılmasına izin
vermeyeceğiz.
•	 Bedava dağıtım ve şişirilmiş rakamlarla okurların ve reklam verenlerin
aldatılmasını engelleyeceğiz.
BİLGİYE ERİŞİM HAKKINI GÜVENCE ALTINA ALACAĞIZ
•	 Yurttaşların bilgilenme hakkını yasal güvence altına alacağız.
•	 Ulusal ve yerel tekelleşmeyi engelleyecek önlemlerle bilgi
kaynaklarının çeşitliliğini artıracağız.
•	 Mahkeme kararıyla alınan yayın yasaklarını, yurttaşların bilgiye erişim
haklarını gözetecek şekilde kısıtlayacağız.
•	 Kamu kuruluşlarının medyaya keyfi akreditasyon dayatmasına son
vereceğiz.
•	 Basın toplantısı ve gezi gibi etkinliklere tüm medya kuruluşlarının
nesnel ölçütler çerçevesinde davet edilmesini güvence altına alacağız.
•	 Devlet suçlarının, devlet sırrı adı altında korunmasına izin vermeyeceğiz.
• Tekzip (yanıt hakkı) uygulamasının özgür medyayı susturma amaçlı
kullanılmasına son vereceğiz.

İNTERNET VE SOSYAL MEDYA KULLANIMINI ÖZGÜRLEŞTİRECEĞİZ
•	 İnternete ilişkin tüm kanunları, taraf olduğumuz uluslararası
sözleşmeler ile uyumlu hale getireceğiz.
•	 Mahkemeler dışındaki mercilerin erişim engelleme yetkisini
kaldıracağız.
•	 Yasaklara zemin oluşturan katalog suçları yoruma açıklık bırakmayacak
şekilde tanımlayacak ve bu suçların kapsamını daraltacağız.
•	 İçişleri Bakanlığı kararnameleri ve polis eliyle yapılan sosyal medya
izlemeleri ve fişlemelerine son vereceğiz.
•	 Siyasilerin, İnternet paylaşımlarını hedef alan keyfi tazminat
davalarıyla yurttaşların eleştiri hakkını gasp etmesine izin vermeyeceğiz.

AYRIŞTIRMA VE KUTUPLAŞTIRMA DEĞİL, UZLAŞTIRMA VE
BİRLEŞTİRME
•	 Devlet yönetiminde, dil, kültür, inanç ve yaşam tarzları arasında ayrım
yapmaksızın Türkiye Cumhuriyeti yurttaşlığı ortak paydasını esas alacağız.
•	 Kamu hizmetlerinde eşitlikçi bir anlayışla hareket edecek ve farklılıklara
saygılı davranacağız.
•	 Korku ve şüphe üzerine kurulu siyaset anlayışını ortadan kaldıracak,
güven, diyalog ve karşılıklı anlayış kültürünü yerleştireceğiz.
•	 Kutuplaştırıcı anlayışı ortadan kaldırarak, toplumsal barışı tesis
edeceğiz.
•	 Yasal düzenlemeler ve yaptırımlar yoluyla, cinsel yönelim ve cinsiyet
kimliğine dayalı tüm ayrımcılıklara karşı kararlı şekilde mücadele
edeceğiz.
•	 Yurttaşları, özellikle de gençleri “olağan şüpheliler” olarak gören
ve sindirmeye çalışan, yaşam tarzlarına müdahale eden anlayışa son
vereceğiz.
BİR ARADA YAŞAMI LAİKLİK İLKESİYLE GÜVENCE ALTINA ALACAĞIZ
•	 Din, mezhep ve inanç farkı gözetmeksizin tüm yurttaşlarımızın inanç
ve ibadet özgürlüğünü güvence altına alacağız.

41

42

•	 Din ve siyaset işlerinin birbirinden ayrı tutulmasına ve dinin siyasete
alet edilmemesine özen göstereceğiz.
•	 Diyanet İşleri Başkanlığı’nı, tüm inançlara eşit mesafede duracak
şekilde yeniden yapılandıracağız.
•	 Evrensel insan hakları ilkeleri çerçevesinde, farklı din ve inançlara
mensup tüm yurttaşların ibadethane açmalarının önündeki engelleri
kaldıracağız.
•	 Cemevlerini diğer ibadethaneler gibi yasal statüye kavuşturacağız.
•	 Zorunlu din derslerini kaldıracağız. Bu dersleri çoğulcu bir içeriğe
kavuşturacak ve seçmeli hale getireceğiz.
•	 Din ve inanç temelli ayrımcılık ve nefret suçlarına karşı yasal yaptırım
uygulayacağız.
KÜRT SORUNU
•	 Her türlü şiddet ve baskıyı sona erdirerek, sorunu siyaset yoluyla
çözeceğiz.
•	 Kürt sorununun çözüm yerinin TBMM olmasını sağlayacağız.
•	 TBMM’de temsil edilen tüm siyasi partileri çözüm için bir araya
getirerek süreci geniş bir toplumsal uzlaşma ile yürüteceğiz.
•	 Sorunu çözmeye yönelik tüm girişimlerin şeffaf ve hukuka uygun
olmasını temin edeceğiz.
•	 Diyarbakır Cezaevi’nde yaşananlar ve Uludere katliamı başta olmak
üzere tüm faili meçhuller, işkenceler ve hak ihlallerini araştıracak bir
Meclis Komisyonu kuracağız.
•	 Eşit vatandaşlık ilkesinin gereği olarak, anadili Türkçe olmayan
yurttaşlarımızın kamu hizmetlerinden eksiksiz olarak
yararlanabilmesini sağlayacağız.
•	 İdari sistemimizde yerinden yönetim ilkesini hayata geçireceğiz.
YASAKLARA SON VERECEĞİZ
•	 12 Eylül darbe Anayasası’nın yerine demokrasiyi, özgürlükleri, temel
hakları ve hukuk devletini teminat altına alan, eşit vatandaşlık temelli
yeni bir anayasa yapacağız.

43

•	 Seçimlerde ve siyasette dil yasaklarını sona erdireceğiz.
•	 Türk Ceza Kanunu’nda ve Terörle Mücadele Kanunu’nda yer alan ifade
özgürlüğünü kısıtlayıcı hükümleri kaldıracağız.
•	 Resmi ve ortak dilimiz Türkçe’nin her kademede eğitim ve öğretim
dili olmasını ve anadilin öğretimi önündeki engellerin kaldırılmasını
sağlayacağız.
•	 Yurttaşların anadilin öğretimi hakkından yararlanabilmesi için gerekli
altyapıyı, kamu desteği ile oluşturacağız.
•	 Eğitim politikalarımızı çocuğun üstün yararı anlayışını gözeterek
geliştireceğiz.
•	 Mayınlı arazilerin temizlenerek, tarım amaçlı kullanım için yoksul
köylülere dağıtılmasını sağlayacağız.
•	 Güvenlik sisteminin bir parçası olan koruculuk sistemini, korucuların
ekonomik ve sosyal haklarını koruyarak ve onlar için yeni istihdam
olanakları sağlayarak kademeli olarak kaldıracağız.
•	 Köy, kasaba ve şehirlerin orijinal adlarını iade edeceğiz.
GEÇMİŞİN YARALARINI SARACAĞIZ
•	 Faili meçhul cinayetlerde, insan hakkı ihlali ve işkence suçlarında
zaman aşımını kaldıracağız.
•	 Zorunlu göçe tabi tutulan vatandaşlarımızdan isteyenlerin
topraklarına geri dönebilmeleri için gerekli tedbirleri alacak ve
mağduriyetlerini gidereceğiz.
•	 Madımak Oteli’ni Hoşgörü Müzesi yapacağız.
•	 Diyarbakır Cezaevi’ni, İnsan Hakları ve Demokrasi Müzesi’ne
dönüştüreceğiz.
•	 Roboski katliamını yeniden soruşturacak, sorumluları, bulundukları
görev ne olursa olsun yargı önüne çıkaracağız.
•	 Dersim olaylarının araştırılması için Dersim arşivlerini, TBMM’de
toplayarak araştırmacıların incelemesini ve gerçeklerin ortaya
çıkmasını sağlayacağız.
• 21 Mart’ı Nevroz bayramı olarak resmi tatil ilan edeceğiz.

44

ÖRGÜTLÜ TOPLUM, DEMOKRATİK SİYASET
YASAL DÜZENLEMELER
•	 Temel bir anayasal hak olan örgütlenme hakkını güvence altına
alacak, örgütlü toplumun önündeki tüm anti-demokratik engelleri
kaldıracağız.
•	 Dernekler Yasası’nı gözden geçirecek, örgütlenme özgürlüğünü
kısıtlayan ve zorlaştıran bürokratik engelleri ortadan kaldıracağız.
•	 Sendikal hakları genişletecek ve yasal güvence altına alacağız.

•	 Ekonomi dünyasıyla ilgili tüm üst kurulları özerkleştirecek ve siyasal
iktidarın müdahalelerine karşı koruyacağız.
•	 Farklı sermaye gruplarının haksız vergi cezalarıyla sindirilmeye
çalışılmasına son vereceğiz.
•	 Vergi denetimlerinin, öngörülebilirlik ve hukuki güvenlik ölçütleri
çerçevesinde yapılmasını sağlayacağız.

SİVİL TOPLUM
•	 Sivil toplum üzerindeki siyasal baskılara son vereceğiz.
•	 Kamu yararı gözeten sivil toplum kuruluşlarını mali açıdan
güçlendirecek ve bu STK’lerin özerkliklerini güvence altına alacağız.
•	 Tüm toplum kesimlerini, meslek odalarını, çevre, gençlik ve kadın
örgütlerini ulusal ve yerel düzeylerde karar alma süreçlerine dâhil
edeceğiz.
•	 Meslek örgütleri üzerindeki baskılara son vereceğiz.
•	 Meslek örgütlerinin yasalarını, kurumların özerkliğini güçlendirecek
şekilde, paydaşların katılımıyla hazırlayacağız.
•	 Meslek örgütlerinin mali haklarını ve denetim yetkilerini koruyacağız.

KADIN-ERKEK EŞİTLİĞİ
•	 Kadın-erkek eşitliğini yaşamın tüm alanlarında sağlamak için gereken
yasal düzenlemeleri yapacağız.
•	 Baskıcı ataerkil anlayışla kararlılıkla mücadele edeceğiz.
•	 Kadına yönelik şiddete karşı “sıfır tolerans” anlayışıyla hareket edecek,
bu konuda gereken yasal yaptırımları kararlılıkla uygulayacağız.
•	 Kız çocuklarının erken yaşta evlendirilmesine son vermek için
gereken tüm önlemleri alacağız.

İŞ DÜNYASINA YAPILAN SİYASİ BASKILAR
•	 Ekonomiyi demokrasi ve saydamlık ilkelerine uygun şekilde
yönetecek, hukukun üstünlüğünü esas alacağız.
45

46

ÜRETEN, İŞ İMKÂNI SAĞLAYAN, REKABETÇİ
EKONOMİ VE HERKESİ KAPSAYAN BÜYÜME
Devlet yurttaşlar için vardır. CHP, her yurttaşın mutlu, huzurlu ve rahat
yaşayacağı bir Türkiye hedeflemektedir. Ülkemiz, çalışmak isteyen herkesin
iş bulduğu, her yurttaşın gelişmiş ülkelerdeki yaşam standartlarını
yakalayacak düzeyde gelir elde ettiği, istisna gözetilmeksizin herkesin temel
ihtiyaçlarının sosyal devletin güvencesi altında olduğu bir ekonomik düzene
ihtiyaç duymaktadır.
CHP, herkesin güvenle yatırım yapabileceği, emeğinin karşılığını alabileceği,
her yurttaşın yüksek becerilere sahip olabileceği, bilgi ve teknolojiye
erişebileceği bir Türkiye inşa etme kararlığındadır. CHP iktidarında, ülkemiz
yurttaşlarımızın yalnızca siyasi değil, ekonomik olarak da özgür olacağı
bir düzene kavuşacaktır. Bu düzen, yapısal reformların yer aldığı yeni bir
kalkınma hamlesi ve refahın adilce paylaşıldığı bir kalkınma programı
hayata geçirilerek sağlanacaktır. Hedefimiz, insanlarımızın daha uzun ve
sağlıklı yaşamasını, dünya ile rekabet edebilecek niteliklerle donanmasını ve
insanımızın yaşam standardının dünyanın en gelişmiş ülkelerinin seviyesine
yükselmesini sağlamaktır. Bu çerçevede CHP, bugün 69. sırada olduğumuz
BM insani gelişmişlik endeksinde, ülkemizi gelecek 20 yılda ilk 20 ülke
arasına taşımayı amaçlamaktadır.
Bugün yurttaşlarımız ekonominin kötü yönetilmesi yüzünden mutsuz ve
karamsardır. Ekonomimize karşı güven giderek kaybolmakta, ülkemizde
yatırım ortamı bozulmaktadır. Özel sektörün yatırımları, sabit fiyatlarla,
2011 düzeyinin altına inmiştir. Ekonomik büyüme hızımız % 2-3 bandına
sıkışmıştır. Yaklaşık 6 milyon yurttaşımız işsiz durumdadır veya iş bulma
ümidini kaybetmiştir. Neredeyse her beş gencimizden biri işsizdir.
AKP iktidarında vatandaşlarımız hızla borçlandırılmıştır. AKP’nin ekonomi
politikaları yüzünden Türkiye; yoksulluk, işsizlik, borç ve mutsuzluk sarmalına
mahkûm edilmiştir. Bunun nedeni ekonomik kaynaklarımızın yetersizliği
değil, ekonominin kötü yönetilmesidir. CHP, ekonominin, kısıtlı kaynakların
yönetilmesinden ibaret olmadığının bilincindedir. Akılcı ekonomi yönetimi,
hâlihazırda çok yüksek olan ekonomik potansiyelimizin etkin, verimli ve
sürdürülebilir şekilde toplum yararına kullanılması esasına dayanmaktadır.
47

Türkiye maalesef orta gelir ve orta teknoloji tuzağına yakalanmıştır.
2015 yılında kişi başına gelirimizin 10 bin doların altına düşerek,
2007 seviyelerine gerileyeceği anlaşılmaktadır. Başka bir deyişle,
yurttaşlarımızın geliri 8 yıldır yerinde saymaktadır. Yine 2015’in ilk 7 ayında
imalat sanayi ihracatının sadece % 3,3’ü yüksek teknoloji içermektedir.
Yurttaşlarımız kötü yönetim sebebiyle zaman ve kaynak kaybı yaşamayı
kesinlikle hak etmemektedir.
Diğer taraftan, yeni bir eşikte olan küresel ekonomide artık ucuz
ve bol para dönemi sonlanmak üzeredir. Küresel risklerin yanı sıra,
ülkemizin bulunduğu coğrafyada bölgesel jeopolitik riskler de giderek
daha tehlikeli boyutlara varmaktadır. Küresel ve bölgesel risklerle
Türkiye’nin kendi ekonomik sorunları birleşince, 2015 ortalarından
itibaren Türkiye ekonomisi, dünyadaki en kırılgan 3 ekonomi arasına
girmiştir. Ekonomideki kırılganlıkları giderecek reformlar bir an önce
gerçekleştirilmezse ve hızla güven sağlanmazsa, karşılaşılan bu riskler
ilerleyen günlerde ekonomimizi daha da olumsuz etkileyecektir.
CHP ülkemizdeki karamsarlığı ortadan kaldıran, bilgi çağını yakalayan,
herkese iş imkânı sağlayan, kapsayıcı bir büyüme ve kalkınma stratejisiyle
zenginleşerek insanına umut veren bir Türkiye için iktidara taliptir. CHP’nin
yeni kalkınma hamlesi, Türkiye’yi 21. yüzyılda hak ettiği yere taşıyacak
ve tüm yurttaşlarımızın mutlu ve müreffeh bir geleceğe kavuşmasını
sağlayacaktır. CHP’nin yapacağı kalkınma atılımı, ekonomi politikalarının
bütüncül bir yaklaşımla ele alınmasına dayanmaktadır. Ekonomik
kalkınma anlayışımızın merkezinde, insana yatırım vardır. Bu kalkınma
anlayışı bilgi ekonomisini, yüksek katma değerli, yenilikçiliğe (inovasyona)
dayalı ve rekabetçi üretimi hedeflemektedir. Bu hedef, küresel ısınma
ve çevre kirliliğine karşı yeşil ekonomiye dönüşümü ve sürdürülebilirliği
sağlamayı kapsamaktadır. Neoliberalizmden farklı olarak piyasanın iyi
ve adil bir biçimde düzenlendiği, adil bir gelir dağılımını sağlamak ve
büyümenin dışlayıcı olmasını önlemekte kamunun güçlü bir role sahip
olduğu bir yaklaşımın ürünüdür. CHP’nin yeni kalkınma hamlesinde
izlenecek bütüncül politikalarla tarım, sanayi, hizmetler ve inşaat
sektörünün dengeli gelişimi hedeflenmektedir.

48

CHP’nin ekonomi politikaları dört ana eksen üzerine inşa edilmektedir.
İlk eksen demokrasiyi, hukukun üstünlüğünü, devletin saydamlığını ve
hesap verebilirliğini, kurallılığı güçlendiren politikalardan oluşmaktadır.
Dünyaya açık, AB’ye üyelik perspektifini güçlendiren, yurttaşına hesap
veren bir hukuk devleti ve çağdaş demokrasi anlayışı egemen kılınarak,
ekonomide güven ve iş yapma iklimi güçlendirilecektir. İkinci eksen
ülkemizin dünyada rekabet gücünü artıran politikalardan oluşmaktadır.
Rekabetçi bir ekonomi için ihtiyaç duyulan üretken yatırımlara, nitelikli
iş gücüne ve verimlilik artışına katkıda bulunacak politikalar bu eksenin
temelidir. Üçüncü eksen ekonomik gelişme ve büyümenin toplumun tüm
kesimlerine yayılmasını, büyümenin herkesi kucaklamasını ve kimsenin
yaratılan refahtan dışlanmamasını sağlayacak politikalardan oluşmaktadır.
CHP’nin ekonomi stratejisinin dördüncü ekseninde ekonomik istikrarla
beraber sosyal ve çevresel dengeyi korumayı taahhüt eden politikalar
bulunmaktadır.
Yurttaşlarımızın geçmişte büyük bedeller ödemesiyle gerçekleştirilen
birinci nesil reformlar 13 yıllık AKP iktidarında tahrip edilmiştir. CHP’nin
gerçekleştireceği yeni kalkınma hamlesi, makroekonomik istikrarın
sağlanabilmesi için bu reformları yeniden tahkim edecektir. Bunun yanı
sıra CHP’nin yeni kalkınma hamlesi, Türkiye’yi içine düştüğü orta gelir
ve orta teknoloji tuzağından çıkaracak, orta ve uzun vadede etkisini
gösterecek ikinci nesil yapısal reformları da kapsayacaktır.
CHP iktidarında makroekonomik istikrarı tesis edecek etkin maliye ve
para politikaları hızla uygulamaya konulacaktır. Kurallı maliye politikası
çerçevesinde, mali disipline, borcun sürdürülebilirliğine ve dengelere
dikkat edilerek, büyümeyi destekleyecek ve refahın halka yayılmasını
sağlayacak önlemler alınacaktır. Böylece yatırımcı güveni hızla tesis
edilerek Türkiye yatırım yapılabilir bir ülke haline gelecektir.
Fiziksel yatırımların artması, iş ve istihdam sorununun çözümü için
önceliklidir. Ancak CHP, Türkiye’nin istihdam sorununun sadece
yatırımlarla çözülemeyeceğinin farkındadır. CHP, istihdamın artırılmasına
dönük yatırımların yanı sıra ekonomide rekabetçiliğin geliştirilmesi için
etkin bir eğitim reformunun gerekliliğine inanmaktadır. Gerek fiziksel

49

gerekse insana yapılacak yatırımlarla ekonomi genelinde verimlilik artışı
sağlanacaktır. Böylece Türkiye ekonomisi düşük ücretle rekabet eden
bir ekonomi değil, verimliliği artırarak rekabet eden ve zenginleşen bir
ekonomi haline dönüşecektir. CHP iktidarında vergi, gelir ve iş hayatında
örgütlülük politikalarından yararlanarak herkesin yaratılan gelirden hak
ettiği payı alması sağlanacaktır.
CHP’nin yeni kalkınma hamlesiyle Türkiye, en önemli üstünlüğü olan
demografik fırsat penceresinden azami şekilde faydalanacaktır. Sahip
olduğumuz genç nüfusun sunduğu fırsat penceresi, önümüzdeki 20
yıl boyunca açıktır. Bu sınırlı zamanı değerlendirebilmek için çalışma
hayatında özellikle genç ve kadınların önündeki engelleri kaldıracak
tedbirler alınarak iş gücüne katılım artırılacaktır.
Genç nüfusun yanı sıra Türkiye’nin içinde bulunduğu coğrafya ülkemize
olağanüstü imkân ve fırsatlar sunmaktadır. Türkiye, dünyanın en önemli
pazarlarına 3-4 saatlik uçuş mesafesindedir. Ülkemiz doğru politikalarla
Avrupa, Asya ve Afrika’nın ortasında önemli bir üretim, yatırım ve lojistik
üssü olma imkânına sahiptir.
Bu iki önemli üstünlüğü fırsata dönüştürmek amacıyla hazırlanan “Merkez
Türkiye’’ projesi, CHP iktidarının ikinci yılında uygulamaya geçecektir.
Proje kapsamında Anadolu’da yeni kurulacak lojistik ve yüksek katma
değerli üretim odaklı akıllı şehir, Türkiye’deki önemli limanlara demir yolu
ağlarıyla bağlanacaktır. Bu proje Türkiye’nin rekabet gücünü artıracak,
orta gelir ve orta teknoloji tuzağından çıkmasına ivme kazandıracaktır. Bu
proje sayesinde, ihmal edilen Anadolu tüm dünyanın önemli bir lojistik ve
üretim üssü olacaktır. Bu projeyle Türkiye, denize bağlantısı olmayan tüm
yakın coğrafyanın dünya ticaretine erişim imkân ve kabiliyetini artıran
küresel bir liman haline gelecektir. Merkez Türkiye; ekonomileri, pazarları
ve kültürleri birbirine bağlayarak ülkemizin içinde yer aldığı coğrafyada
barış ve huzuru da pekiştirecek bölgesel bir zenginleşme projesidir.
21. yüzyılda üretimin temel kaynağı bilgidir. Bilginin kullanılması ve
üretime dönüşmesi için teknoloji ve bilişim altyapısına ihtiyaç vardır.
CHP’nin ekonomi programı bilgiye, bilginin altyapısına ve insana yatırım

50

yapmayı öncelemektedir. Bu alanlarda yapılacak yatırımlarla dinamik
insan gücüne dayanan bir ekonomik model sayesinde Türkiye dünya
liginde ön sıralarda yer alacaktır.
Türkiye, bilgi ekonomisine hızla geçecek ve uluslararası düzeyde
rekabet edebilecek potansiyele sahiptir. CHP’nin ekonomi programı, bu
potansiyeli hayata geçirecek ve geleceğin Türkiye’sinde kaynak sorununu
çözerek herkese daha iyi bir hayat sunacaktır.

REFAH SEVİYESİ YÜKSEK BİR TOPLUM: CHP’NİN YENİ
KALKINMA HAMLESİNİN TEMEL İLKELERİ
İNSAN ODAKLI KALKINMA
•	 İnsan odaklı bir kalkınma anlayışıyla hareket edeceğiz.
•	 Ekonomik kalkınmada yalnızca toplam geliri artırmayı değil, insani
gelişmeyi de hedefleyeceğiz.
•	 Gelir adaletsizliklerine son vereceğiz.
•	 İşsizlikle etkin şekilde mücadele edecek, tüm yurttaşlarımıza iş
olanağı yaratacağız.
•	 Nitelikli iş gücünü yaratacak ve nitelikli işlerle buluşturacağız.
•	 Gençler ve kadınlar başta olmak üzere tüm yurttaşlarımızın,
ekonomik hayata ve üretime katılmasına fırsat sağlayacağız.

BİLGİ VE TEKNOLOJİ İLE ÜRETEN VE BÜYÜYEN EKONOMİ
•	 Sadece tüketen değil, üreten bir ekonomi modelini esas alacağız.
•	 Türkiye’nin emek yoğun bir ekonomiden, üreten ve bilgi yoğun bir
ekonomiye geçmesini sağlayacağız.
•	 Doğa duyarlılığını ve enerji verimliliğini artıracak bir üretim stratejisini
hayata geçireceğiz.
•	 Türkiye’yi kendi markalarını yaratan bir ileri üretim ve teknolojik
gelişme üssüne dönüştüreceğiz.
•	 Teknolojik gelişmeden ve bunun sunduğu yaşam kalitesindeki
artıştan toplumun tüm kesimlerinin yararlanmasını sağlayacağız.

51

GÜÇLÜ SOSYAL DEVLET İLE İSTİKRARLI, KAPSAYICI VE
İSTİHDAM SAĞLAYAN BÜYÜME MODELİ
•	 Yoksulluk, işsizlik ve kayıt dışılıkla mücadelede, iş gücünün niteliğinin
yükseltilmesi ve düşük ücret sorunlarının çözülmesinde devletin
düzenleyici ve denetleyici rolünden etkin bir şekilde yararlanacağız.
•	 Büyüme stratejisini; üretim, gelir dağılımı, sosyal kapsayıcılık ve
sürdürülebilirlik ilkeleri ışığında tasarlayacak ve uygulayacağız.
•	 Yeni teknoloji alanlarının yanı sıra, geleneksel üretim sektörlerinde
katma değeri yüksek ürün ve faaliyetleri geliştireceğiz.
•	 Yerel yatırımlarla ve doğrudan yabancı yatırımlarla, üretim
kapasitelerinin artırılmasını sağlayacağız.
•	 Dışa açık, ama finansal dalgalanmalara karşı dayanıklı, yatırım odaklı bir
istihdam ve büyüme stratejisi izleyeceğiz.
•	 Devletin istihdam ve rekabet alanında kolaylaştırıcı ve destekleyici
olmasını sağlayacağız.
•	 Özel sektörün faaliyet göstermediği alanlarda, bölgesel gelişmişlik ve
gelir farklılıklarının giderilmesi için kamuyu öncü konuma getireceğiz.
•	 Kamu yatırımlarında etkinliği, saydamlığı ve kurumlar arasındaki
eşgüdümü sağlayacak reformları gerçekleştireceğiz.

GELECEĞİN TÜRKİYE’Sİ: CHP EKONOMİ PROGRAMI İLE İLK
20 YILLIK HEDEFLER
•	 İnsani gelişmişlik endeksinde Türkiye’yi ilk 20 ülke arasına taşıyacağız.
•	 Verimliliğin büyümeye katkısını artırarak, yıllık ortalama büyüme
hızını %6’ya çıkaracağız.
•	 Yatırımları ve üretimi ayağa kaldırarak yılda en az 1 milyon kişiye
istihdam imkânı sağlayacağız.
•	 İşsizliği % 5’in altına indireceğiz.
•	 Enflasyonu % 4’ün altına düşüreceğiz.
•	 Yurt içi tasarruflar ve yatırımların GSYH’deki oranlarını kademeli olarak
% 30’a ulaştıracak, kronikleşen cari açık sorununu önümüzdeki 20 yılda
ortadan kaldıracağız.
52

EKONOMİ YÖNETİMİNDE HUKUKUN ÜSTÜNLÜĞÜ VE
ÖNGÖRÜLEBİLİRLİK
•	 Vatandaşına hesap veren, saydam bir devlet anlayışını egemen
kılacağız.
•	 Vergi denetimlerini muhalif iş adamlarını cezalandırma aracı
olmaktan çıkartacağız.
•	 Katılımcı demokrasi, örgütlü toplum, saydam ve hesap veren hukuk
devleti anlayışıyla ekonomide güvenilirliği artırarak yatırım iklimini
geliştireceğiz.

YASAL VE KURUMSAL DÜZENLEMELER
•	 Kamu İhale Kanunu’nu AB standartlarına uygun hale getireceğiz.
•	 TBMM’nin Bütçe Hakkı’nın kapsamını genişleterek, Sayıştay’ın bütçe
hakkının kullanılmasına yönelik yürütme üzerindeki denetimini
etkinleştireceğiz.
•	 Ekonomik ve Sosyal Konsey’i, “Ekonomi, Toplum ve Çevre Konseyi”
haline getirerek, Konsey’e işlevsellik kazandıracak ve Konsey’in düzenli
toplanmasını sağlayacağız.
•	 Bütçenin etkin denetimi için başkanlığını ana muhalefet partisinin
yürüteceği Kesin Hesap Komisyonu’nu kuracağız.

ETKİN MALİYE POLİTİKASI
•	 Kamu idaresi tarafından tespit edilecek olan stratejik plan ve
performans göstergelerinin, kuruluşların bütçelerinde yer almasını
zorunlu hale getireceğiz.
•	 Kamuda mali disiplini bozan özel hesap uygulamasına son vereceğiz.
•	 Vergi harcamalarını ve vergi harcamalarının etkilerini kapsayan
raporun bütçe kanun tasarılarıyla birlikte TBMM’ye sunulmasını
sağlayacağız.

GÜVEN VEREN PARA POLİTİKASI
•	 Merkez Bankası’nı keyfi müdahalelerden bağımsız hale getirecek,
Kurum’un itibarını iade edeceğiz.
53

•	 Enflasyon hedeflemesi uygulamasını etkinleştirecek, para
politikasında saydamlığı artıracağız.
•	 Enflasyonla mücadelede iyi yönetişim sağlanması amacıyla Para
Politikası Kurulu’nun (PPK) yeterli sıklıkta toplanmasını sağlayacağız.
•	 PPK tutanaklarının dünyadaki uygulamalara uygun şekilde, saydam
olarak yayımlanmasını sağlayacağız.

VERİMLİLİK VE ULUSLARARASI REKABET GÜCÜ
YATIRIMLAR İÇİN ELVERİŞLİ BİR İKLİM
•	 İş yapma ortamını iyileştirerek ve hukuk devletini güçlendirerek
yatırımların hızla artmasını sağlayacağız.
•	 Düzenleyici ve denetleyici kurumların özerkliğini sağlayarak güven
tesis edeceğiz.
•	 Yatırım yeri tahsisini kolaylaştırıcı adımlar atacak, bürokratik engelleri
kaldıracağız.
•	 Yatırım ortamının iyileştirilmesi amacıyla “piyasaya giriş ve çıkış”
yüklerini azaltacağız, işlemleri basitleştirerek hızlandıracağız.
•	 Yasal düzenlemeleri, paydaşların görüşlerini dikkate alarak ve etki
analizi yaparak gerçekleştireceğiz.

YATIRIMLAR İÇİN AKILCI TEŞVİK SİSTEMLERİ
•	 Akılcı bir teşvik sistemiyle, bilgi yoğun sektörleri destekleyecek, kadın
ve gençlerin iş gücüne katılımını artıracağız.
•	 Teşvik sistemini sektörel temelde yeniden düzenleyecek, faaliyet
seçiciliğine dayanan, bürokrasinin en aza indirildiği bir yapıya
kavuşturacağız.
•	 Sanayileşme politikamızda enerji tüketimi düşük, katma değeri
yüksek, ileri teknolojilere dayalı sanayi dallarının gelişimine ağırlık
vereceğiz.
•	 Bu sanayi dalları arasında elektronik, genetik, yazılım, nano
teknolojiler, uzay ve havacılığa özel önem vereceğiz.
•	 Hedef odaklı, KOBİ’leri önceleyen, sadeleştirilmiş bir teşvik programı
uygulayacağız.
54

•	 Yeni teşvik ve destek programının İnternet üzerinden tek noktadan
erişilebilir olmasını sağlayacağız.
•	 Kalkınma Ajansları bünyesinde kurulacak olan KOBİ Destek Ofisleri
uzmanlarının, KOBİ’leri kuruluşlarından itibaren teşvik sistemi
konusunda bilgilendirmelerini sağlayarak teşvik sisteminin etkinliğini
artıracağız.
•	 Performans ve proje odaklı bir teşvik dağıtım anlayışını
benimseyeceğiz.
•	 Finansman eksiği nedeniyle yarım kalmış veya yatırım tamamlandığı
halde işletme sermayesinin yetersiz olması nedeniyle faaliyete
geçirilememiş işletmelerin envanterini çıkartacağız.
•	 Bu envanterde yer alan yatırımları, ‘’yatırım teşvik sistemi’’
çerçevesinde tamamlayarak faaliyete geçirecek ve ekonomiye
kazandıracağız.
•	 Doğu ve Güneydoğu Anadolu Bölgeleri’nde ticari ve ekonomik
hayatın canlandırılması amacıyla özel bir teşvik sistemi uygulayacağız.

VERGİ REFORMU
•	 Vergilerin nereye harcandığının hesabını yurttaşa vereceğiz.
•	 Kayıt dışılıkla mücadele edecek, kayıt dışılık oranını AB ülkeleri
ortalamalarına indireceğiz.
•	 Kayıt dışılığın en önemli nedenlerinden biri olan istihdam üzerindeki
vergi yükünü azaltacağız.
•	 Vergide bürokrasiyi azaltacak, sosyal güvenlik primlerinin Gelir İdaresi
tarafından toplanmasını sağlayacağız.
•	 Gelir vergisi tarife ve oranlarını farklılaştıracak, herkesten gücüne göre
vergi alacağız.
•	 Vergiye gönüllü uyumu artıracak, uyum maliyetini düşürecek
düzenlemelere gideceğiz.
•	 Orta vadeli bir strateji planı ile dolaysız vergileri esas alan, vergi
gelirleri içerisinde dolaylı vergilerin ağırlığını azaltan bir yapı kuracağız.

55

•	 Vergi sistemini ekonominin rekabet gücünü artıran, rekabet eşitliğini
ve vergide adaleti sağlayan bir yapıya kavuşturacağız.

FİNANSMANA ERİŞİMİN KOLAYLAŞTIRILMASI
•	 KOBİ’lere, ödedikleri vergi ve sigorta primi tutarında faizsiz işletme
kredisi vereceğiz.
•	 KOBİ’lerin sermaye piyasalarına erişimini etkinleştirecek, finansman
yöntemlerinin çeşitlenmesini ve daha sağlıklı bir yapıya kavuşmasını
sağlayacağız.
•	 Kredi Garanti Fonu’nun kullanımını etkinleştireceğiz.
•	 KOBİ’lere sağlanacak kredi desteklerinin üretimde dönüşüm
stratejileri
ile uyumlu olmasını sağlayacağız.
•	 Yüksek teknolojiye odaklı yatırımlara, yeşil projelere, kadın ve genç
girişimcilere verilen şirket kredilerine özel teşvikler sağlayacağız.
•	 Gerekli yasal düzenlemeleri yaparak risk (girişim) sermayesi
şirketlerinin kurulması ve yaygınlaştırılmasını destekleyeceğiz.
•	 Girişim finansmanı sağlamak için kamunun katılımı ve öncülüğünde
‘’fonların fonunu’’ geliştireceğiz.
•	 Halkbank’ı özelleştirmeyecek, KOBİ’lerin ve esnafın ihtisas bankasına
dönüştüreceğiz.
•	 Kuracağımız “Teknoloji Bankası” ile teknoloji gelişme bölgelerinin
etkinliğini artıracak; yenilikçiliği, teknoloji yatırımlarını ve
adaptasyonunu, yeni teknoloji tabanlı ürünleri ve e-ticaret faaliyetlerini
destekleyeceğiz.

SANAYİYİ DESTEKLEYEN KAMU POLİTİKALARI
•	 Enerji, ulaşım ve iletişim maliyetleri üzerindeki vergi yükünü azaltarak
imalat sanayisinin rekabet gücünü artıracağız.
•	 Kamu alımlarında, uluslararası hukuk çerçevesinde, yüksek katma
değerli yerli ara mallarla üretime öncelik tanıyacağız.

56

•	 Kamu alımlarında, kamu ihale mevzuatını gözeterek, tedarik
bütçelerinin % 15’inin kadın girişimciler ve genç girişimcilerin kurduğu
firmalardan yapılacak alımlar için kullanılması yönünde düzenlemeler
yapacağız.

MERKEZ TÜRKİYE PROJESİ
YÜKSEK KATMA DEĞERLİ ÜRETİM VE İHRACAT
•	 Türkiye’yi dünyanın önemli bir lojistik üssü ve yüksek katma değerli
üretimin merkezi yapacak Merkez Türkiye projesini uygulamaya
koyacağız.
•	 Merkez Türkiye projesi ile ekonomileri, pazarları, ülkeleri, şehirleri,
kültürleri birbirine bağlayacak, yakın coğrafyamızda barışı ve huzuru
pekiştireceğiz.
•	 Merkez Türkiye projesini “Kamu-Özel İş Birliği Modeli” çerçevesinde
inşa edeceğiz.
•	 Proje çerçevesinde önümüzdeki 20 yılda, toplam 200 milyar dolarlık
yatırım gerçekleştireceğiz.
•	 Bu yatırımların % 20’sinin kamu, % 80’inin ise özel sektör tarafından
yapılmasını sağlayacağız.
•	 Özel bir yasayla faaliyet gösterecek Merkez Türkiye’nin yönetiminde
STK temsilcilerinin ve tüm paydaşların yer almasını sağlayacağız.
İSTİHDAM
•	 Merkez Türkiye projesinin, ülkemizin beşeri ve fiziki kaynaklarını
kullanarak nitelikli iş olanakları sunmasını sağlayacağız.
•	 Bu proje kapsamında doğrudan ve dolaylı etkilerle yaklaşık 2 milyon
200 bin yurttaşımıza istihdam sağlanmasını olanaklı kılacağız.
•	 Merkez Türkiye projesi ile yaratılacak yüksek nitelikli ve yüksek gelirli
istihdam olanakları ile ülkemizde gelir adaletine katkı sağlayacağız.
•	 Merkez Türkiye projesi çerçevesinde istihdam edilecek yurttaşlarımızı
ILO’nun tanımladığı en üst standartlarla uyumlu çalışma koşullarına ve
sosyal haklara kavuşturacağız.

57

AKILLI KENT
•	 Merkez Türkiye projesi ile odağında lojistik ve yüksek katma değerli
üretim olan, gelişmiş altyapıya sahip yeni bir akıllı kent inşa edeceğiz.
•	 Kentin başta güneş enerjisi olmak üzere yenilenebilir enerji
kaynaklarından en etkin biçimde yararlanmasını sağlayacağız.
•	 Kurulacak yeni akıllı kentin ülkemizin rekabet gücünü artırmasını
ve üretken yatırımları uyararak ekonomide verimliliği yükseltmesini
sağlayacağız.

ŞİRKETLERİN VE İŞLETMELERİN KÜRESEL REKABET GÜCÜNÜN
ARTIRILMASI
•	 KOBİ’lerin yeni teknoloji temelli dönüşümlerini hızlandırarak,
teknoloji yoğun ürün ve üretim süreci geliştirmelerini sağlayacağız.
•	 Şirket birleşme ve devralmalarını özendireceğiz. Bu sayede ölçek
ve kapsam fırsatlarından faydalanılmasını ve teknolojik olanakların
paylaşımını sağlayacağız.
•	 Transatlantik Ticaret ve Yatırım Ortaklığı (TTIP) görüşmelerinde aktif
rol alabilmek için AB ile etkin bir müzakere süreci yürüteceğiz.

ŞİRKETLERİN DEĞER ZİNCİRİNDE KATMA DEĞERİ YÜKSEK ÜRETİM
AŞAMALARINA GEÇİŞİ
•	 Ar-Ge faaliyetlerinin üretim odaklı ve tasarım sürecini kapsayacak
şekilde yürütülmesini sağlayacağız.
•	 Ürün ve süreç tasarımını Ar-Ge faaliyetleri kapsamına dâhil edeceğiz.
•	 Türk Tasarım Danışma Konseyi’ni daha etkin hale getireceğiz.
•	 Tasarım Strateji Belgesi’ni titizlikle uygulayacağız.
•	 Bu strateji kapsamındaki tasarım politikalarının yürütülmesi için
“Türkiye Tasarım Enstitüsü’nü” kuracağız.

BİLGİ EKONOMİSİ ATILIMI: BİLGİ TEKNOLOJİLERİ
•	 Yeni teknoloji atılımında kamunun sürükleyici bir güç olmasını
sağlayacağız.

58

•	 Bilgi teknolojilerinde sadece tüketen değil, aynı zamanda üreten ülke
olacağız.
•	 Bilgi ekonomisine dönüşüm için yeni teknoloji ve Ar-Ge alanları ile
eğitim başta olmak üzere sosyal gelişmeyi kapsayan alanlarda yapısal
reformları gerçekleştireceğiz.

EĞİTİM VE EKONOMİ ARASINDAKİ BAĞIN GÜÇLENDİRİLMESİ
•	 Bilgi ekonomisine geçmek için eğitimde eşit fırsatların ve koşulların
yaratılmasını sağlayacağız.
•	 İş gücümüzün yeni teknolojilere uyum sağlamasına dönük olarak,
tüm çalışanları mesleki eğitim ve hayat boyu öğrenme olanaklarına
kavuşturacağız.
•	 Bilim, teknoloji ve eğitim alanlarında uzaktan eğitim olanaklarını
kullanarak yurt içi ve yurt dışındaki uzmanların deneyimlerinden
yararlanacağız.
•	 Okul öncesi eğitimi bilgi ekonomisine geçiş için nitelikli ve kapsayıcı
bir hazırlık süreci olarak geliştireceğiz.
•	 Küresel rekabet gücünü artırmak için erken yaşlardan itibaren en az
bir yabancı dilin iyi düzeyde öğrenilebilmesini sağlayacağız.
•	 Eğitimin tüm kademelerinde bilişimin yerini artıracağız.

AR-GE VE YENİLİKÇİLİK ÇALIŞMALARI
•	 Ar-Ge harcamalarının GSYH içindeki payını, AB standardı olan % 3
düzeyine çıkaracağız.
•	 Ar-Ge desteklerine erişimi kolaylaştırmak ve desteklerin etkinliğini
artırmak için kurumlar arası form ve süreç farklılıklarını ortadan
kaldıracak, eşgüdümü sağlayacağız.
•	 AB ülkelerinin ‘’akıllı uzmanlaşma’’ stratejisini bölgesel ekonomilere
uyarlayacağız. Bölgesel Ar-Ge politikalarını bu stratejiye göre
oluşturacağız.
•	 Kamu araştırma kurumlarının kapasitesini ve sayısını artıracak, etkin
kamu desteğiyle kamu araştırma kurumları, üniversite ve sanayi iş
birliği modelini geliştireceğiz.

59

•	 Ar-Ge faaliyetlerini kurumsallaştıracak, yeni uluslararası Ar-Ge
ortaklıkları kuracağız.
•	 Bilişim ve teknoloji alanında kamu politikaları geliştirmek ve
harcamaların etki analizini yapmak üzere bir veri bankası oluşturacağız.
AR-GE MERKEZLERİ
•	 Teknoloji Geliştirme Bölgeleri, Teknoloji Geliştirme Merkezleri ve İş
Geliştirme Merkezleri’ni yeniden yapılandırarak “Bölgesel İş ve Teknoloji
Geliştirme Merkezleri” kuracağız.
•	 Merkezlerin işleyişini düzenleyen mevzuatı basitleştireceğiz.
•	 Merkezlerin, bölgelerin özellikleri göz önüne alınarak belirlenecek
sektörel uzmanlıklar geliştirmelerini sağlayacağız.
•	 Bu merkezlerde üretim teknolojileri, iş ağı ve pazar geliştirme, ihracat
ve insan kaynakları alanlarında destek sağlayacağız.
BİLİŞİM REFORMU
•	 Yerli yazılım üretimini teşvik edecek, yazılım sektörünün büyümesi
için destek vereceğiz.
•	 Bilişim sektörüne yönelik güçlü bir talep oluşmasını kamu desteğiyle
sağlayacağız.
•	 Bilişim alanında ara elemanı eğitimine öncelik vereceğiz.
•	 Uzmanlaşmış Meslek Edindirme Merkezleri (UMEM) kapsamında
üniversite mezunu genç işsizlere bilişim eğitimi vererek istihdam
yaratacağız.
•	 Yazılım ihracatını engelleyen dolaylı vergileri kaldırarak bilişim
sektörünün uluslararası rekabet gücünü artıracağız.

KOBİ’LERDE BİLİŞİM DÖNÜŞÜMÜ
•	 Bilgi ekonomisine dönük yapısal reformlardan KOBİ’lerin
faydalanmasına öncelik vereceğiz.
•	 KOBİ’lerin İnternet temelli üretim ve satış kapasitesini artırmaya
yönelik teşvikler uygulayacağız.

60

•	 E-ticareti kolaylaştırıcı alternatif ödeme sistemlerinin geliştirilmesini
ve elektronik fatura kullanımının daha çok yaygınlaştırılmasını
sağlayacak mevzuat değişikliklerini gerçekleştireceğiz.
•	 KOSGEB kanalıyla KOBİ’lerin e-dönüşümlerine yönelik destek ve
teşvik sağlayacağız.
•	 KOBİ’lerin bulut bilişimi, e-tedarik, e-stok yönetimi ve veri
merkezlerini kullanmalarını teşvik edeceğiz.
•	 Sayısal okuryazarlık eğitim seferberliğinde KOBİ çalışanlarına öncelik
vereceğiz.

BİLİŞİMDE ATILIM

GİRİŞİMCİLİK EKOSİSTEMİ

ALTYAPIYA DAHA FAZLA YATIRIM

KURUMSAL DÜZENLEMELER

•	 Yeni teknoloji atılımında kamunun sürükleyici bir güç olmasını
sağlayacağız.
•	 Tüm yurttaşlarımızı ucuz ve hızlı geniş bant İnternet erişimine
kavuşturacağız.
•	 Evrensel Hizmet Fonu’nu amacına uygun kullanacağız.
•	 İnternet erişimini en düşük maliyetle sunmak için gereken nitelikte
ve kapsamda fiber optik ve yeni nesil şebeke altyapı yatırımlarını
yapacağız.
•	 İnternet altyapısının sağlanmasında tüm eşitsizlikleri ortadan
kaldıracağız.
•	 Kamu altyapı yatırımlarının, bilişim hizmetlerinin eşgüdümü ve
finansmanının yanı sıra bilgi ve teknolojinin kullanımında da etkin bir
rol üstlenmesini sağlayacağız.
•	 E-devlet hizmetlerini yaygınlaştıracak, bu hizmetlerin daha etkin
kullanılmasını destekleyeceğiz.
YASAL DÜZENLEMELER
•	 Fikri ve sınai mülkiyet haklarının korunmasına yönelik adımlar
atacağız.
•	 Patent sistemini, temel araştırma çıktılarının teknolojiye aktarılması
ve ürüne dönüştürülmesi için yeniden tasarlayacağız.
61

•	 İnternet’e dair düzenlemeleri; kullanıcıların, içerik sağlayıcıların, özel
sektör ve STK’lerin görüşlerini alarak yapacağız.
•	 Kişisel veri güvenliğinin sağlanması ve korunmasında, kamuya
tanınan her türlü imtiyaz ve istisnayı kaldıracağız.
•	 Kişisel Verilerin Korunması Kurulu’nun bağımsız olmasını
sağlayacağız.
•	 Bulut bilişim ve veri merkezi hizmetlerinin genel güvenliğinin
sağlanması ve bu hizmetlerin amacına uygun ve kurallı özel güvenlik
denetimlerine tabi tutulmasına yönelik yasal düzenlemeleri yapacağız.

•	 Türkiye Girişimcilik Konseyi yerine Girişimcilik Bakanlığı kuracağız.
•	 Altı ayrı bakanlığa dağıtılmış bu alandaki yetki ve sorumlulukları
tek bir merkezde toplayarak daha verimli ve eşgüdümlü çalışılmasını
sağlayacağız.
•	 Yurt dışında girişimcilik konusunda deneyim kazanmış
yurttaşlarımızın Türkiye’deki girişimcileri desteklemesini sağlayarak bu
konudaki yetenek ve bilgi havuzunu genişleteceğiz.
•	 Kuracağımız “Girişimci Yetiştirme Sistemi” ile ülkemizde büyük
potansiyele sahip olan yazılım geliştirme alanında bir seferberlik
başlatacağız.
•	 Sadece yüksek lisans eğitimi ve Ar-Ge ile ilgilenecek olan “Girişimcilik
Üniversiteleri’’ kurulması yönünde yasal düzenlemeler yapacağız.
GİRİŞİMCİLİK EĞİTİMİ
•	 Eşgüdümünü “Girişimcilik Üniversiteleri’nin’’ sağlayacağı ve her
bölgenin sektörel farklılıklarının gözetileceği “Girişimcilik Okulları
(Fabrikaları)’’ ve “Tematik Teknoparklar” kuracağız.
•	 “Girişimcilik Okulları (Fabrikaları)’’ ve “Tematik Teknoparklar’da”,
yaşam boyu eğitim merkezleri, kuluçka merkezleri, profesyonel destek
birimleri ve tam donanımlı atölyelerin bulunmasını sağlayacağız.

62

•	 Girişimcilik üniversiteleri bünyesinde kuracağımız gezgin girişimcilik
eğitmenleri ekibi ile yerel yönetimlerle iş birliği içerisinde girişimcilik
eğitimlerini 81 ilimize yaygınlaştıracağız.
•	 Tüm üniversitelerde girişimcilik ve yenilikçilik (inovasyon) eğitimlerini
artıracağız.
GİRİŞİMCİLİK VE İSTİHDAM
•	 “Girişimcilik Üniversiteleri’nin” her birinde en az 100 öğretim üyesi,
50 eğitim planlamacısı ve koordinatörü istihdam edecek, en az 1,000’er
öğrenciye eğitim olanağı sunacağız.
•	 Kısa vadede 50 bin kişiye yazılım geliştirme, üretilen yazılımı ticari
ürüne dönüştürmede yetkinlik kazandıracak ve istihdam olanağı
sunacağız.
•	 Girişimcilik alanında gerçekleştireceğimiz atılım sayesinde yıllık yeni
şirket kurulum sayımızı üçe katlayarak 150 binin üzerine çıkaracağız.
•	 Bu alanda kurulacak şirketler aracılığı ile büyük bölümü vasıflı çalışan
olmak üzere 500 bin yeni istihdam olanağı yaratacağız.
•	 Üniversite, sanayi ve kamu ortaklığında verilecek “tekno-girişim’’
eğitimleri ile ileri teknoloji alanına ilgi duyan üniversite mezunlarının
girişimci olmalarını destekleyeceğiz.
TOPLUMCU GİRİŞİMCİLİK
•	 Kâr amacı gütmeden, gönüllülük esasına dayanan ve kamu yararı için
çalışan toplumcu girişimciliği destekleyeceğiz.
•	 Çoklu yoksunluk endeksi ile her il ve ilçenin yoksunluk ve işsizlik
düzeyini ortaya koyacak, öncelikli toplumcu girişimcilik bölgeleri
belirleyeceğiz.
•	 Bu bölgeler özelinde gerçekleştirilecek toplumcu girişimcilik
projelerine, sermaye ve donanım desteği sağlayacak, projelerin
yapılabilirlik, maliyet ve etki analizlerini proje sahipleriyle beraber
oluşturacağız.
•	 Projelerde yerelliği şart koşacak, proje sahiplerinin, çalışanlarının ve
tesislerinin, bu bölgelerde bulunmasını zorunlu tutacağız.

63

•	 Toplumcu girişimcilik projelerinde istihdam edileceklerin, yüksek
yoksunluk ve düşük beceri sahibi gruplardan seçilmesine ve istihdama
yönelik temel becerilerin iş yaparken geliştirilmesi öncelik vereceğiz.
•	 Bu doğrultuda toplumcu girişimcilere eğitmen desteği sağlayacak,
proje sahiplerine yöneticilik ve iş yönetimi konularında destek olacağız.

REFAHIN TABANA YAYILMASINI SAĞLAYAN POLİTİKALAR
İSTİHDAMA DÖNÜK ETKİN POLİTİKALAR
•	 İstihdamı artıracak yatırımların yapılması için gerekli yatırım iklimini
oluşturacağız.
•	 Aktif ve pasif iş gücü politikalarını etkin şekilde kullanarak istihdam
yaratacağız.
•	 İstihdam üzerindeki kamusal yükleri azaltacağız.
•	 Kamu hizmetlerinde kadın, genç ve engelli yurttaşlarımızın istihdam
edilme olanaklarını artıracağız.
•	 İŞKUR kurslarını yaygınlaştıracak ve İŞKUR programlarının kapsamını
genişleteceğiz.
•	 İŞKUR’un kurumsal etkinliğini artırarak, iş gücünün değişen
ihtiyaçlara uyum sağlamada daha donanımlı hale gelmesini
sağlayacağız.
•	 İŞKUR’un işe yerleştirme etkinliğini artırarak iş arayanlar ve
iş olanakları arasındaki eşleşmelerin hızlı ve doğru şekilde
gerçekleştirilmesini sağlayacağız.
•	 Tarım, sanayi ve hizmet sektörlerinde, üretimdeki dönüşümün
istihdam kayıplarına yol açmasına engel olacağız.

GELİRLERİN ARTMASINA YÖNELİK DOĞRUDAN DÜZENLEMELER
•	 Asgari ücret üzerindeki gelir vergisini kaldıracağız.
•	 Asgari ücreti 2016 yılında net 1500 TL düzeyine çıkaracağız.

64

•	 Asgari ücret artışının belirlenmesinde enflasyon ve refah artış payı
toplamının dikkate alınmasını sağlayacağız.
•	 Emeklilere Ramazan ve Kurban Bayramlarında birer maaş ikramiye
vereceğiz.

PASİF İŞ GÜCÜ POLİTİKALARI
•	 İşsizlik Fonu’ndan yararlanma koşullarını kolaylaştıracağız.
•	 İşsizlik ödeneğinin verilme süresini uzatacağız.
•	 İşsizlik Sigorta Fonu’nun amacına uygun şekilde kullanılmasını
teminat altına alacağız.
•	 İşsizlik Fonu’nun yönetimini özerkleştirecek ve fon yönetiminde
sosyal tarafların temsilini artıracağız.
•	 İşsizlik Fonu’nun saydam ve etkin olarak denetlenmesini sağlayacağız.

AKTİF İŞ GÜCÜ POLİTİKALARI
•	 İŞKUR ile Mesleki Yeterlilik Kurumu iş birliği içerisinde, vasıfsız
bırakılmış lise mezunu isçilere beceri kazandırmaya dönük uzun vadeli
bir eğitim programı uygulayacağız.
•	 Program kapsamında, 800 bin işsiz yurttaşımızı, asgari ücret ile 9-12
aylık eğitim programlarına kademeli olarak yerleştireceğiz.
•	 Programı bitirdikten sonra yeni işe giren kadınlar ve 18-29 yaş
arasındaki erkekler için 4 yıl boyunca; 29 yaş üzeri erkekler için 3 yıl
boyunca sigorta işveren primlerinin kamu tarafından desteklenmesini
sağlayacağız.
•	 İstihdam garantili eğitim programlarını artıracağız.
•	 Başarısız olan Uzmanlaşmış Meslek Edindirme Merkezleri (UMEM)
projesini revize edeceğiz.
•	 Sertifika programlarının çeşitliliğini, işverenlerin ve iş piyasasının
ihtiyaçlarının yanı sıra yeni büyüme stratejimiz doğrultusunda
şekillendireceğiz.
•	 İş dünyası, eğitimciler ve STK’ler ile beraber tüm iller ve ülke geneli
için düzenli olarak ‘’mesleki görünüm’’ çalışmaları gerçekleştireceğiz.
•	 Bu çalışmalar doğrultusunda istihdam haritaları hazırlayarak iş gücü
piyasasını etkinleştireceğiz.
65

•	 Sektör öncüleri, STK’ler ve kamu ortaklığıyla başlatılacak teknoloji,
sayısal ve finansal okuryazarlık eğitim seferberliği ile iş gücünün genel
beşeri sermaye birikimlerini yeni büyüme stratejimizle uyumlu hale
getireceğiz.

YURTTAŞLARIN BORÇ YÜKÜNÜN AZALTILMASI
•	 31 Temmuz 2015 tarihine kadar bankacılık sisteminde sorunlu hale
gelen kredi kartı ve bireysel kredilerin faiz borçlarının en az %80’ini
sileceğiz.
•	 Kalan borcu yeniden yapılandırılarak 5 yıla yayacak ve yurttaşlarımıza
ödeme kolaylığı sağlayacağız.
•	 Öğrenci kredisi borçlarını ödeyemediği için takibe alınanların borç
faizlerini sileceğiz.
•	 Kredi borçlusunun işe girmesini takiben anaparanın 4 yılda eşit
taksitler halinde tahsil edilmesini sağlayacağız.
•	 Geliri olmayan vatandaşların Genel Sağlık Sigortası (GSS) prim
borçlarını sileceğiz.

KAZANIMLARIN KORUNMASI, SÜRDÜRÜLEBİLİRLİK
EKONOMİK, SOSYAL VE ÇEVRESEL SÜRDÜRÜLEBİLİRLİK
•	 Yeni kalkınma hamlesi sürecinde elde edilecek kazanımları,
geleceğimizi, tarihimizi ve kültürümüzü koruyacağız.
•	 Ekonomik ve sosyal istikrar arasındaki, sosyal istikrar ve çevre
arasındaki dengeyi gözeteceğiz.
•	 Nüfusun sağlıklı gelişiminin, gıda güvenliğinin ve kültürün
devamlılığının sağlanması için çevresel dengenin korunmasını
önceleyeceğiz.
•	 Ekonomik istikrarın çevresel etkilerini gözeterek sürdürülebilirliğini
garanti edeceğiz.
•	 Devletin düzenleyici ve denetleyici rolü ile çevresel dengeleri
sağlayacağız.

66

MAKROEKONOMİK VE FİNANSAL İSTİKRAR
•	 Kamu borcunun sürdürülebilirliğine dikkat edecek, kurallı maliye
politikası uygulayacağız.
•	 Para politikasının öncelikli amacını enflasyonu düşürmek ve fiyat
istikrarını sağlamak olarak yeniden tesis edeceğiz.
•	 Finansal İstikrar Komitesi’nin etkin bir şekilde çalışmasını sağlayacak,
reel sektörün bu Komite’de temsiline olanak tanıyacağız.
•	 Finansal sistemi düzenleyen ve denetleyen kamu kuruluşlarının araç
bağımsızlığını ve özerkliğini tesis ederek siyasetin finansal istikrarın
önünde engel olmasına izin vermeyeceğiz.

TARIM
YENİ BİR TARIMSAL ÜRETİM TARZI, YENİ BİR KIRSAL KALKINMA
ANLAYIŞI
•	 Tarımsal üretimin sürekliliğine, üreticilerin refahına ve çevrenin
korunmasına öncelik vereceğiz.
•	 Türkiye’yi tarımsal ürünlerde ithalatçı konumdan ihracatçı konuma
taşıyacağız.
•	 Tarım üretiminin, başta turizm olmak üzere alternatif sektörlerle
desteklendiği yeni modeller geliştireceğiz.
•	 Yerel üretici örgütlerinin (birlik, kooperatif, vb.) ekolojik turizm, kırsal
spor, sağlık ve sosyal etkinliklere yönelik yatırımlarını vergi indirimleri
ve hibelerle destekleyeceğiz.
•	 Doğal tarım alanlarını ve organik tarım üretimi yapan çiftlikleri, kent
yaşamından uzaklaşmak isteyen yurttaşlarımız için alternatif yaşam
alanları olarak geliştireceğiz.
•	 Kırsal alanların kalkınması, kırsal bölgelerde istihdam olanaklarının
artırılması, kırsalda yaratılan katma değerin kırsal kalkınmada
kullanılması için tarımsal üretimle bağlantılı kırsal sanayiyi
destekleyeceğiz.
•	 Başta sulama olmak üzere toprak ve su kaynaklarımızı geliştiren

67

tarımsal altyapı yatırımlarını en kısa sürede tamamlayacağız.
•	 Sulanabilir arazileri sulamaya açacak, toprak ıslahı çalışmalarını
bitireceğiz.
•	 Aile çiftçiliğini başta sağlık turizmi olmak üzere yeni sektörlerle
entegre ederek, çağdaş kırsal kalkınma alanları yaratacağız.
•	 Büyük kentlere yakın kırsal bölgelerde, tarım ve ekolojik çeşitlilik
siteleri ile botanik bahçeleri kurarak bu bölgeleri çekim alanları haline
getireceğiz.

ÇİFTÇİLERE EKONOMİK DESTEK
•	 Çiftçinin üretim amaçlı kullanacağı mazotun litresini 1,80 TL’ye
düşüreceğiz.
•	 Tarım sektöründe kendi işinde çalışanların sosyal güvenlik primlerini
30 yaşına kadar Hazine’den karşılayacağız.
•	 Desteklenecek tarım ürünlerini ve her ürün için destek tutarını bir yıl
önceden açıklayacağız.
•	 Tarımsal desteklerde arazi büyüklüğünü değil, üretim miktarını esas
alacağız.
•	 Tarımsal destekleri üretim planlamasının bir aracı olarak kullanacağız.
•	 Başka gelir kaynağı olmayan ve asgari ücretin altında geliri
olan çiftçilere, hane başına asgari ücret düzeyinde gelir garantisi
sağlayacağız.
•	 Küçük çiftçileri tarım sigortaları kapsamına alacak düzenlemeler
yapacağız.
•	 Çiftçilerimizin kredi borçlarını ödenebilir koşulları sağlayacak şekilde
yeniden yapılandıracağız.
•	 Aile işletmeleri ve küçük çiftçilerin ürünlerini doğrudan veya
kooperatifleri ve diğer örgütleri aracılığıyla tüketicilere satmalarını
sağlayacak düzenlemeler yapacağız.

68

ARAZİ REJİMİ
•	 Hazine arazilerinin tarımsal üretime kazandırılması ve arazi
toplulaştırma faaliyetlerini, kuracağımız Arazi Edindirme Ofisi eliyle
yürüteceğiz.
•	 Hazine’ye ait arazileri, tarımsal üretim potansiyeli açısından
yeniden değerlendirecek, sınıflandıracak ve kademeli olarak üretime
kazandıracağız.
•	 Uygun hazine arazilerinin, belirlenen ilkeler doğrultusunda tarımsal
faaliyetlerde kullanılmak üzere köy veya mahalle tüzel kişilikleri
aracılığıyla kiralanabilmesini sağlayacağız.
•	 Arazi toplulaştırma faaliyetlerinde tarımsal etkinliklerin sürdürülebilir
olmasını destekleyecek bir modeli uygulamaya koyacağız.
•	 Arazi toplulaştırmadaki kıstasları bölgesel farklılıkları ve ürün
çeşitliliğini dikkate alarak belirleyeceğiz.
•	 Mera yönetim birliklerini etkinleştirecek, mera alanlarını ıslah edecek,
meraların amaç dışı kullanımına kesinlikle izin vermeyeceğiz.
•	 Mayınlı arazileri temizleyerek tarıma açacağız. Bu arazileri topraksız
veya az topraklı köylülerin kuracakları kooperatiflere tahsis edeceğiz.
•	 Toplumun ve gelecek kuşakların ortak yararı ve gıda güvenliği için
tarım arazilerinin amaç dışı kullanımına kesinlikle izin vermeyeceğiz.

BİTKİSEL VE HAYVANSAL ÜRETİM MERKEZLERİ
KURUMSAL YAPI
•	 Tarımsal Araştırmalar ve Politikalar Genel Müdürlüğü bünyesinde
faaliyet gösteren tüm merkezi ve bölgesel araştırma enstitülerini bir
çatı altında toplayarak eşgüdüm içerisinde çalıştıracağız.
•	 Bölge enstitülerinin bölge üniversiteleri ile eşgüdüm ve iş birliği
içerisinde çalışmalarını sağlayacağız.
•	 Kamuya ait tarım işletmelerinin (TİGEM) çalışma kapasitelerini
artıracağız.

69

AR-GE ÇALIŞMALARI
•	 Yeni üretim teknikleri ve yeni ürünler konusunda, çiftçilere görerek
öğrenme olanağı sağlamak amacıyla üretici örgütleri ile iş birliği
içerisinde uygulama bahçeleri, ahırları vb. tesisler kuracağız.
•	 Bitkisel ve Hayvansal Üretim Merkezleri bünyesinde bölgesel
bazda araştırmalar yapılabilmesi için, mevcut laboratuvarları çağın
gerekliliklerine göre güncelleyecek, yeni laboratuvarlar kuracağız.
•	 Tarımsal üretimde bulunan özel ve tüzel kişilerin ortak projeler
geliştirerek Ar-Ge süreçlerine dâhil olmalarını sağlayacağız.
•	 Bölgesel araştırmaları bir veri tabanında toplayacağız. Ekonomik
değer üretme ve nihai ürün geliştirmeye katkı sağlama potansiyeli
olan çalışmaların hızla üretime aktarılmasına veya teknolojiye
dönüştürülmesine olanak sağlayacağız.
TEKNİK DESTEK VE ALTYAPI DESTEĞİ
•	 Bitkisel ve Hayvansal Üretim Merkezleri bünyesinde makine ve
donanım parkları kurarak, küçük çiftçilerin ve işletmelerin teknolojik
yatırımlara kaynak ayırmadan büyümelerine olanak tanıyacağız.
•	 Her köye bir ziraat mühendisi ve/veya veteriner hedefiyle Bitkisel ve
Hayvansal Üretim Merkezleri bünyesinde 18 bin nitelikli genç uzman
istihdam edeceğiz.
•	 Bu uzmanlar aracılığı ile çiftçilere ve küçük üreticilere nitelikli destek
sunacağız.

GIDA GÜVENLİĞİ
•	 Topraklarımızın kontrolsüz ve yasa dışı bir biçimde tarım araştırmaları
için bir laboratuvar gibi kullanılmasına izin vermeyeceğiz.
•	 GDO’lu ürünlerin piyasaya sürülmesi ve kullanılmasına ilişkin her
türlü yasal denetimi eksiksiz olarak gerçekleştireceğiz.
•	 Toprak yapımıza uygun yerel tohumların geliştirilmesi için gen
bankaları, laboratuvarlar ve üretim istasyonları kuracak, bu alandaki
mevcut kapasiteyi artıracağız.

70

•	 Tohum üretiminin sertifikasyon sürecini, tüketici haklarını gözetecek
ve uluslararası kalite standartları uyarınca hareket edecek özerk bir
yapıyla yürüteceğiz.
•	 Tarım desteklerinde ve hibelerde, doğal ve organik tarıma dönük
üretim faaliyetlerine öncelik vereceğiz.
•	 İthalata bağımlı ve GDO’lu ürünlerden elde edilen nişasta bazlı şeker
üretimini sınırlayacak, yerli üretici tarafından üretilen ve daha sağlıklı
olan şeker pancarı bazlı şeker üretimini destekleyeceğiz.

BİO-ÇEŞİTLİLİĞİN KORUNMASI VE GELİŞTİRİLMESİ
•	 Bio-çeşitliliğimizi, gelecek nesillere ve doğaya karşı yükümlülüğümüz
olduğu anlayışından hareketle koruyacağız.
•	 Bio-çeşitlilik alanında çalışan STK’leri destekleyecek ve karar
mekanizmalarına dâhil edeceğiz.
•	 Bio-çeşitliliği korumak amacıyla, gen bankası, laboratuvarı ve
uygulama merkezlerinden oluşan yerleşkeler tesis edeceğiz. Bu
yerleşkelerin Bitkisel ve Hayvansal Araştırma Merkezleri ile eşgüdüm
içerisinde çalışmasını sağlayacağız.

ÇAĞDAŞ BİR KOOPERATİFÇİLİK MODELİ
•	 Kooperatiflerin ve üretici birliklerinin girdi sağlamadan üretime,
işletmeden pazarlamaya kadar tüm süreçlerde etkin rol alması için
gerekli destekleri sağlayacağız.
•	 Kooperatif modelini bir bütün içerisinde ele alacak; kooperatif, birlik
ve merkez birliklerinin uyumlu çalışabilecekleri bir modeli ve bunu
sağlayacak yasal ve teknik altyapıyı oluşturacağız.
•	 Birlikler ve merkez birliklerini, insan kaynağı, sermaye, üretim
teknikleri, üretim ve dağıtım donanımı açısından nihai ürün
üretebilecek kapasiteye erişebilmeleri için destekleyeceğiz.
•	 Kooperatiflerin siyasi etkiden arındırılması ve tarım ekonomisinin
belirleyici aktörleri arasında yer alabilmesi için özerkliklerini teminat
altına alacağız.

71

•	 Tam gün eğitim çerçevesinde tüm öğrencilere sunulacak sıcak
öğle yemeği projesini kadın istihdamı ve yerel tarımsal girdilerin
kullanılmasını önceleyerek kooperatifler eliyle hayata geçireceğiz.

PAZARA ERİŞİM
•	 Üreticinin nihai üründen elde edilen kârdan hak ettiği payı alabilmesi
ve tüketicinin sağlıklı ürünlere uygun şartlarda erişebilmesi için
üretimde, işlemede ve pazarlamada tekelleşmenin önüne geçecek, adil
rekabet koşullarını sağlayacağız.
•	 Perakende sektöründe, büyük işletmelerle rekabet güçlüğü çeken
esnaf ve sanatkârları bölgesel kooperatifler yoluyla kurumsal bir yapı
altında toplayacağız.
•	 Merkez birliklerinin tüm ülkede, birlik ve kooperatiflerinse kendi
bölgelerinde kuracakları pazarlama kanalları aracılığıyla, tarımsal
ürünlerin nihai tüketiciye ulaştırılmasını, esnaf ve sanatkârların ulusal
zincirlerle rekabet edecek güce kavuşmasını sağlayacağız.
•	 Sözleşmeli üretim modelinde, örgütsüz olduğu için zayıf kalan
çiftçilerin haklarını yasal güvence altına alacağız.
•	 Üretici birlikleri, kooperatifler, çiftçi sendikaları, ziraat odaları gibi
çiftçi örgütlerinin sözleşmelerde taraf olmasını, çiftçi haklarının
korunmasında denetim rolü üstlenmesini sağlayacağız.

MEVSİMLİK TARIM İŞÇİLERİ
•	 Sayıları bir milyonu aşan mevsimlik tarım işçilerinin hastalık, iş
kazası, meslek hastalıkları, ölüm, emeklilik gibi risklere karşı sosyal
güvencelerini sağlayacağız.
•	 Mevsimlik tarım işçilerini etkin olarak çalıştıkları dönemde prim
ödemeksizin Genel Sağlık Sigortası’ndan yararlandıracağız.
•	 Mevsimlik tarım işçilerinin, sosyal güvenlik kurumunun yerel birimine
kayıtlı olmaları halinde, evlerinden ayrıldıkları andan itibaren çalıştıkları
dönemde iş kazası ve meslek hastalıkları priminin devlet tarafından
ödenmesini sağlayacağız.

72

•	 Mevsimlik tarım işçilerinin emeklilik yaşı geldiğinde emeklilik için
gerekli şartları tamamlamalarını kolaylaştıracak, onlara yaşlılıklarında
gelir güvencesi sunacağız.
•	 Uzun vadeli sigorta kolları için hesaplanan primin yarısını Hazine’den
karşılayacak, mevsimlik tarım işçilerinin sigortalı olmalarını teşvik
edeceğiz.
•	 Başta esnek okul açılış ve kapanış tarihleri olmak üzere, alacağımız
önlemlerle mevsimlik tarım işçilerinin çocuklarının eğitim hayatlarını
eşit koşullarda sürdürmelerine olanak tanıyacağız.

HAYVANSAL ÜRETİM
•	 Ülkemizdeki hayvan varlığını artırmak için tüm bölgelerimizde küçük
ve orta ölçekli işletmelerin yaygınlaşmasını ve üretimde kalmasını
sağlayacağız.
•	 Hayvancılık desteklerinde önceliği küçük ve orta işletmelere
vereceğiz.
•	 Desteklemede kapasite sınırlamasını kaldırarak tüm hayvan
yetiştiricilerin desteklerden yararlanmasını sağlayacağız.
•	 Et ve Süt Kurumu’nu ithalatçı konumundan çıkarıp, et ve süt
piyasasının düzenlenmesi için çalışan bir kuruma dönüştüreceğiz.
•	 Okul sütü programını daha etkin hale getirerek bu alanda talebi
sürekli kılacağız.
•	 Kırsal kesimde konut, ahır vb. yapıların günün ihtiyaçlarına göre
düzenlenmesine dönük destekleri artıracağız.
•	 Hayvan sürülerini sürdürülebilir ve devamlılığı olan bir yapıya
kavuşturarak, salgın hayvan hastalıklarının önlenmesini sağlayacağız.

ORMANCILIK
SOSYAL GÜVENCE
• Orman köylülerine ve orman kooperatiflerine tanınan yasal hak ve
öncelikleri geliştirecek, orman köylülerinin sosyo-ekonomik koşullarını
iyileştireceğiz.

73

•	 Aileleriyle birlikte sayıları 7 milyonu aşan orman köylülerinin
ormancılık faaliyetleri (istihsal, ağaçlandırma vb.) ile ilgili çalışmalarını
sosyal güvence kapsamına alacağız.
•	 Orman köylülerini, geçimlerinin tamamını “ormancılık faaliyetleriyle”
sağlayabilecekleri sosyal güvenceli iş olanaklarına kavuşturacağız.
ÇALIŞMA KOŞULLARI VE ÜCRETLENDİRME
•	 Vahidi fiyat (tek fiyat) uygulamasının yarattığı tek taraflı fiyat
belirleme ve sosyal güvencesiz çalışma gibi sorunları ortadan
kaldıracağız.
•	 Ormancılık faaliyetlerinde orman köylülerine ödenecek ücreti,
orman köylüleri kalkındırma kooperatiflerinin katılımı ve önerileri
doğrultusunda belirleyeceğiz.
•	 Orman işlerinde iş sağlığı ve güvenliği konusunda devleti işveren
statüsünde sorumlu tutacağız.
ORMANLARIN EKONOMİK POTANSİYELİ
• Devlet ormanlarının, devlet tarafından yönetilmesi ve işletilmesini
esas alacağız.
•	 % 80’i doğal niteliğe sahip olan ormanlarımızın taşıdığı ekonomik
potansiyeli, ormanlarımıza zarar vermeden verimli şekilde kullanacağız.
•	 İlaç ve kozmetik endüstrisine yatırım yaparak, doğal orman
ürünlerimizin bu sektörde hammadde olarak kullanılmasını ve yüksek
katma değerli ürünlerin elde edilmesini sağlayacağız.
•	 Yüksek katma değerli ürünlerin ürün desenindeki payını artıracak ve
ülkemizin ihtiyaçlarını öz kaynaklarımızla sağlayacağız.
•	 Orman kooperatiflerinin yeni üretim teknikleri konusunda bilgi
birikimini ve üretim araçları altyapısını geliştireceğiz. Bu sayede orman
köylülerinin üretim girdilerini ve üretim verimliliğini artıracağız.
•	 Büyükşehir belediyesi sınırları içerisinde yer alıp köy veya
kasabadan mahalleye dönüştürülen yerlerde orman köylülerinin ve
kooperatiflerinin hak ve önceliklerini koruyacağız.

74

•	 Ormanlardan doğru yöntemlerle, verimli şekilde ürün elde
edilebilmesi için, gerekli sayıda orman mühendisini istihdam edeceğiz.
•	 Orman köylerimizin kalkındırılması için “Bölgesel Entegre Kırsal
Kalkınma ve Ormancılık Projeleri” uygulayacağız.
•	 ORKÖY kredilerinin % 25 olan hibe oranını artıracak ve geri ödeme
koşullarını iyileştireceğiz.
ORMAN STOKUNUN KORUNMASI VE GELİŞTİRİLMESİ
•	 Başlatacağımız ağaçlandırma seferberliği ile orman alanlarımızı her yıl
en az 200 bin hektar genişleteceğiz.
•	 Bu sayede hem orman köylüsüne önemli oranda istihdam
alanı yaratacak, hem de orman varlığımızı on yıl içerisinde tüm
topraklarımızın % 30’unun üzerine çıkaracağız.
•	 Ekolojik ve doğal dengeyi bozan HES projelerini gözden geçirerek
ormanlardaki biyolojik çeşitliliğe zarar veren uygulamalara yasal sınırlar
içerisinde son vereceğiz.
•	 Ormanların korunması ile ilgili çalışmaların orman köylülerinin
haklarını gasp etmeden yürütülmesini sağlayacağız.
•	 Orman vasfı kazandığı gerekçesi ile devlet tarafında el konulmuş
olan bütün tapulu arazileri vasıflarını koruyarak hak sahiplerine iade
edeceğiz.
•	 Orman içerisinde kalan tapulu taşınmazlara tazminat ödenmeksizin
devlet tarafından el konulmasına son vereceğiz.

TURİZM
SÜRDÜRÜLEBİLİR TURİZM STRATEJİSİ
•	 Turizm Bakanlığı ve ilgili bakanlıklarda turizmi ilgilendiren alanlarda
görevli bürokratların ve turizm sektörünün tüm paydaşlarının katılımı
ile uzun vadeli bir Turizm Strateji Belgesi oluşturacağız.
•	 Dört mevsime ve ülkenin tüm potansiyel bölgelerine dağılan,
sürdürülebilir bir turizm sektörü yaratacağız.
•	 Yurt dışından turist getiren seyahat acentelerini özel pazarlama
teşviklerinden yararlandıracak, kazandırdıkları dövizin bir kısmını
75

pazarlama desteği olarak vergiden muaf tutacağız.
•	 Ucuz fiyatlandırma politikasına esir olmadan, özgün turizm ürünlerini
markalaştırarak sektörün dış rekabet gücünü yükselteceğiz.
•	 Katılımcı bir tanıtım stratejisi ile tüm bölgelerimizi tanıtacağız.

TURİZMDE ÇEŞİTLİLİK
•	 Sadece deniz turizmini değil, doğa ve kültür gibi alternatif turizm
alanlarını da destekleyeceğiz.
•	 Kış turizmi potansiyelini artıracak altyapı ve tesisleri kuracağız.
•	 Festival, fuar ve kongre turizmine özel destek vereceğiz.
•	 Kaplıca ve hidroterapi merkezi yatırımlarına ve sağlık turizmine
yönelik tesislere teşvik vereceğiz.

NİTELİKLİ İŞ GÜCÜ
•	 Turizm eğitimine yerel yönetimlerin, odaların ve turizm örgütlerinin
dâhil olmasını sağlayacağız.
•	 Turizm eğitimini çeşitlilik hedefine göre yeniden yapılandıracağız.
•	 Nitelikli personel ihtiyacı olan alanlarda istihdam garantili eğitim
programları geliştireceğiz.
•	 Eğitimli çalışanların sigorta primlerinde “düşük sezon” indirimleri
yapacağız.
•	 Turizm alanında eğitim almış gençlerimize özel istihdam projeleri
geliştireceğiz.
•	 Turizm çalışanlarının çalışma koşullarını iyileştirecek, özellikle çalışma
sürelerini yasal sınırlar içerisine çekeceğiz.

YASAL DÜZENLEMELER

•	 Seyahat acentelerinin çalışma yasasını yeniden düzenleyeceğiz.
•	 Seyahat acenteleri denetim yetkisini TÜRSAB’a vereceğiz.
•	 Umre ve hac hizmetlerini, Diyanet İşleri Başkanlığı’nın gözetiminde,
yalnızca seyahat acenteleri ile yürüteceğiz.
•	 Seyahat acentelerinin ulaşım araçları ile ilgili işletme koşullarını
yeniden düzenleyecek, sektörde tekelleşmeye izin vermeyeceğiz.
76

•	 Okullarda kademeli tatil dönemi uygulamasıyla iç turizmde istikrarlı
müşteri kapasitesini artıracağız.
•	 Konaklama sektöründe yüksek arzdan kaynaklanan düşük ücret
sorununu aşmak için Turizm Strateji Belgesi çerçevesinde tesisleşmeye
bölgesel sınırlamalar getireceğiz.
•	 Tesis fazlalığından dolayı kârlılığı düşen bölgelere iç ve dış talebi
artırıcı teşviklerde öncelik tanıyacağız.
•	 Bireysel mülklerin İnternet üzerinden mali gereklilikler yerine
getirilmeksizin pazarlanmasının konaklama sektöründe yarattığı haksız
rekabeti yasal önlemler ve denetimlerle engelleyeceğiz.

ÇEVRE DOSTU TURİZM
•	 Bütün kıyı bölgelerimizin imar planlarını yerel yönetimler eliyle ve
çevre duyarlılığıyla hazırlayacağız.
•	 ÇED raporlarının bilimsel ve tarafsız olarak hazırlanmasını yasal
güvence altına alacağız.
•	 Doğa korumada yetki ve görev karmaşasını bitireceğiz.
•	 Turizm tahsislerini gözden geçirecek, haksız tahsisleri iptal edecek,
doğal ve kültürel varlığımıza zarar veren uygulamalara son vereceğiz.

ENERJİ
TEMEL İLKELER
•	 Yerli kaynaklara öncelik veren, insan odaklı ve sürdürülebilirliği
önceleyen bir enerji politikası benimseyeceğiz.
•	 Enerji politikalarını; dış politika, güvenlik ve ekonomi politikaları,
sanayi ve tarım politikaları ve çevre politikası ile bütünleşik bir
planlama çerçevesinde geliştireceğiz.
•	 Enerjinin çeşitlendirilmiş kaynaklardan ve ekosisteme zarar vermeden
sağlanmasını gözeteceğiz.
•	 Tüm tüketicilerin, kaliteli ve yeterli enerjiye, sürekli şekilde ve
ödenebilir koşullarda ulaşabilmesini sağlayacağız.
•	 Enerji ihtiyacının karşılanmasında, enerji arzının abartılı biçimde
artırılması yerine enerji verimliliğinin yükseltilmesini esas alacağız.
77

ÇEVREYE VE TOPLUMA DUYARLI ENERJİ POLİTİKASI
•	 Çevreyle ve toplumla uyumsuz, yerel paydaşların karşı çıktığı projeleri
uygulamaya koymayacağız.
•	 Verimli tarım arazilerinde, ormanlarda, zeytinliklerde, balık üreme
havzalarında ve SİT alanlarında enerji santrali kurmayacağız.
•	 Tüm projelerde fizibilite çalışmalarını ve uluslararası standartlara
uygun Çevresel Etki Değerlendirme (ÇED) raporlarını istisnasız ön koşul
haline getireceğiz.
•	 Havza planlaması kapsamında yer almayan, ÇED ölçütlerine uymayan,
eko-sistemi tahrip eden hiçbir HES projesine onay vermeyeceğiz.
•	 ÇED raporu ve EPDK lisans tadilat başvurularında; yakıt değişimine,
yerli kömürden ithal kömüre geçişe ve istismara dönük kapasite
artırımlarına izin vermeyeceğiz.

ENERJİDE BAĞIMSIZLIK VE KAYNAK ÇEŞİTLİLİĞİ
•	 Ekonomimizin üzerindeki en büyük yük ve cari açığın temel
nedenlerinden biri olan giderek artan enerji ithalatını kademeli olarak
azaltacağız.
•	 Enerjide dışa bağımlılığın yarattığı dış politika ve güvenlik sorunlarını
ortadan kaldıracağız.
•	 Az sayıda ülkeye çok yüksek oranda bağımlı olduğumuz mevcut
yapıyı, kaynaklarımızı çeşitlendirerek hızla değiştireceğiz.
•	 Dışa bağımlı fosil yakıtların, enerji tüketiminde ve elektrik
üretimindeki payını düşüreceğiz.
•	 Doğal gaz ve ithal kömüre dayalı santrallere kısıtlamalar getirerek, bu
kaynakların elektrik üretimindeki payını kademeli olarak azaltacağız.
ENERJİ POTANSİYELİNİN DEĞERLENDİRİLMESİ
•	 Mevcut elektrik tüketimimizin üç katından fazlasına karşılık gelen,
ancak atıl konumda olan yerli ve yenilenebilir enerji kaynaklarımızın
enerji üretimindeki payını artıracağız.
•	 Üretim potansiyelimizin sürdürülebilirlik ilkeleri çerçevesinde
kullanılmasının önündeki tüm yasal engelleri kaldıracağız.
78

•	 Kaynakların etkin kullanımı için gerçekçi bir enerji teşvik politikasını
hayata geçireceğiz.

ENERJİ VERİMLİLİĞİ
•	 Tüketim ve iletim verimliliğini ve güvenliğini artırmak için dağıtık enerji
uygulamalarını yaygınlaştıracağız.
•	 Kaçak elektrik kullanımını yoksul yurttaşlarımızı mağdur etmeden
önleyeceğiz.
•	 Enerji verimliliği yüksek ürünlerin üretimini teşvik ederek, akkor ampuller
başta olmak üzere, enerji verimliliği düşük ürünlerin kullanılmasını
kademeli olarak engelleyeceğiz.
•	 Sayısı 7 milyonu bulan enerji verimliliği düşük bina stokumuzun enerji
tüketimini yarıya düşürecek kapsamlı bir iyileştirme projesini hayata
geçireceğiz.
•	 Binalarda yalıtım başta olmak üzere yapılacak iyileştirmelerin mali
yükünün tamamını konut sahiplerine yüklemeyecek, etkin ve çağdaş teşvik
modelleri uygulayacağız.
•	 Yeni yapılacak binaların enerji verimliliği açısından AB standartlarına
uygun olmasını sağlayacağız.

SEKTÖREL PLANLAMA
•	 Her enerji alt sektörü için ayrı strateji belgeleri hazırlayacağız.
•	 Ülke ölçeğinin yanı sıra, il ve bölge ölçeğinde de enerji kaynaklarının
üretimi ve dağıtımına dönük planlama yapacağız.
•	 Enerji talep tahminlerini bilimsel, gerçekçi bir temelde yeniden
hesaplayarak tüketemediğimiz enerji kaynakları için ayrıca bedel
ödemeyeceğiz.
•	 Doğal gaz depolama kapasitemizi yıllık tüketimimizin en az üçte birine
yükselteceğiz.

•	 Enerji sektöründe verimlilik sağlayamayan ve saydam olmayan
özelleştirme uygulamalarına son vereceğiz.
•	 Kamunun kârlı kurumlarının, “seçilmiş” bazı şirketlere, düşük
bedellerle aktarımını durduracağız.
•	 Kamu kuruluşlarını ehliyete, liyakate ve verimlilik ilkelerine göre
yöneterek etkinleştirecek, özerkleştirecek ve güçlendireceğiz.
•	 Doğal gaz ve petrol arama, üretim, iletim, rafinaj, dağıtım ve
satış faaliyetlerini bütünleşik bir yapı içinde sürdürmek amacıyla
BOTAŞ ve TPAO’yu, Türkiye Petrol ve Doğal Gaz Kurumu bünyesinde
birleştireceğiz.

TÜKETİCİLER
•	 Elektrik yoksulluğu çeken yurttaşların asgari tüketimlerini kamu
güvencesi altına alacak, 4 kişilik yoksul bir aile için aylık 230 kw/saat
elektriği ücretsiz sağlayacağız.
•	 Yüksek kükürtlü ve ısıl değeri düşük kömür dağıtımı yerine, altyapı
bulunan her yerde yoksul ailelere ücretsiz doğal gaz temin edeceğiz.
•	 Yerli ve yenilenebilir kaynakların elektrik üretimindeki paylarını
yükselterek ve enerji verimliliğini artırarak doğal gaz ve elektrik
fiyatlarını ödenebilir seviyelere çekeceğiz.
•	 Bu politikalarla kaçak elektrik kullanımını en aza indirecek, kayıp
kaçak bedeli ödemek durumunda kalan yurttaşların uğradığı haksızlığı
gidereceğiz.

YERLİ İMALAT
•	 Yerli imalatın geliştirilmesinde kamunun yönlendirici, teşvik edici ve
denetleyici bir rol üstlenmesini ilke edineceğiz.
•	 Enerji alanında Ar-Ge çalışmalarını; kamu, özel sektör ve üniversite iş
birliği ile gerçekleştireceğiz.

ENERJİ YÖNETİMİ VE ENERJİ YATIRIMLARI

79

•	 Enerji sektöründe yatırım yapma iklimini düzelteceğiz.
•	 Enerji yatırımlarını, kamunun planlaması ve denetimi çerçevesinde
yapacağız.
•	 Özel sektörün Kamu İhale Kanunu çerçevesinde ve uluslararası
standartlara uygun olarak hakça rekabet edebileceği bir yapı kuracağız.

80

ALT SEKTÖRLER
YENİLENEBİLİR KAYNAKLAR
•	 Zengin yenilenebilir kaynaklarımızın, enerji ve elektrik tüketimimiz
içindeki payını hızla arttıracak akılcı teşvik politikaları uygulayacağız.
•	 Yenilenebilir enerji sektöründe ekipmanların yerli üretimi için köklü
bir AR-GE ve teşvik politikası gerçekleştireceğiz.
KÖMÜR
•	 Kömür işletmeciliğinde kamuyu etkin kılacak, sektörü Türkiye Kömür
İşletmeleri (TKİ) eliyle yeniden yapılandıracağız.
•	 Önemli kömür alanlarının, havza madenciliği kavramı temelinde
yeniden projelendirilerek yapılandırılmasını sağlayacağız.
•	 Maden İşleri Genel Müdürlüğü’nü iş güvenliğini gözetecek ve iş
güvenliği denetimlerini eksiksiz yapacak şekilde çağdaş bir yapıya
kavuşturacağız.
•	 Linyit kaynaklarımızın, öncelikle elektrik enerjisi amaçlı
değerlendirilmesini sağlayacağız.
•	 Sektörde taşeron aracılığıyla faaliyet gösterilmesine kesinlikle izin
vermeyeceğiz.
•	 Termik santrallerin, çevre dostu ve yüksek verimlilik sağlayan
teknolojilerle kurulmasını yasal zorunluluk haline getireceğiz.
•	 Santrallerdeki üretim sürecinde, çevrimden elektrik, ısınma ve
soğutma sağlanmasına dönük “kojenerasyon” ve “trijenerasyon”
uygulamalarını teşvik edeceğiz.
•	 Kömür kaynaklarımızın katma değerinin artırılmasına yönelik Ar-Ge
faaliyetlerini hızla geliştireceğiz.
NÜKLEER ENERJİ
•	 Nükleer teknolojiye, kategorik olarak karşı olmamakla birlikte, mevcut
nükleer enerji teknolojilerine dayalı, sorunlarını giderememiş riskli
santrallerin kısa vadede ülkemizde kurulmasına izin vermeyeceğiz.

81

•	 İhalesiz olarak gerçekleştirilen ve ÇED sürecinde ciddi hukuki sorunlar
bulunan Akkuyu Nükleer Güç Santrali (NGS) Anlaşması’nı yerel ve
uluslararası hukuk ilkeleri çerçevesinde yeniden gözden geçireceğiz.
Ülkemizin enerji bağımlılığını artıracağı ve güvenliği şüpheli olduğu
için, hukuk çerçevesinde mümkün olursa, iptal edeceğiz.
•	 Uzun vadede gerçekleştirilecek nükleer ve benzeri tüm enerji
projelerinde, teknoloji transferinin, güvenliğin ve verimliliğin
vazgeçilmez ön koşul olmasını sağlayacağız.
•	 Bu alandaki teknoloji geliştirme çalışmalarını diğer kaynaklarda
olduğu gibi yakından takip edecek, ülkemizin güvenli ve verimli enerji
kaynaklarının geliştirilmesinde önde gelen ülkeler arasında yer alması
için çalışacağız.
•	 Başta 4. nesil reaktörler, füzyona dayalı santraller ve toryum olmak
üzere dünyada nükleer enerji alanındaki güncel gelişmeleri dikkatle
izleyeceğiz.
•	 İşletme güvenliği ile nihai atık sorununun çözümlendiği yönünde
kesin bir kanaat edinene kadar, gelecek nesilleri de tehdit edebilecek
uygulamaların ülkemizde denenmesine izin vermeyeceğiz.

ESNAF VE SANATKÂRLAR
DESTEK VE TEŞVİKLER
•	 Esnafımıza, ödediği yıllık vergi ve prim miktarı kadar sıfır faizli kredi
kullandıracağız.
•	 KOSGEB’in proje özelindeki desteklerini artıracak, iş yerine özel
uygulamaların önünü açacağız.
•	 Esnafın da şirketler gibi kira, araç gideri vb. iş yeri masraflarını
vergiden düşebilmesini sağlayacağız.
•	 Kredi Kefalet Kooperatifleri’ni güçlendirecek, kredi miktarlarını
artıracağız.
•	 Esnafın düşük faizli ve uzun vadeli kredilerle kira öder gibi kendi
dükkânının sahibi olmasını sağlayacağız.
•	 Esnafın konsept çarşılar ve sanayi siteleri halinde örgütlenmesine
destek olacak, ortak malzeme ve hizmet kullanımı ile esnafın giderlerini
düşüreceğiz.
82

•	 Esnafın kurduğu kümelenme şirketlerine vergi avantajı sağlayacağız.
•	 Tarihi çarşıları özerk yapıya kavuşturacak, özel teşviklerden
yararlanmalarını sağlayacağız.

ADİL PİYASA KOŞULLARI
•	 Adil rekabet ortamı sağlayarak esnafı koruyacak düzenlemeleri hayata
geçireceğiz.
•	 Belediyelerin esnafla rekabet etmesini önleyeceğiz.

TAM SOSYAL GÜVENCE
•	 Emekli olmuş ancak işine devam eden esnafa Sosyal Güvenlik Destek
Primi ödetmeyeceğiz.
•	 Prim borcu olan esnafın da sağlık hizmetlerinden faydalanmasını
sağlayacağız.
•	 Sosyal güvenlikte norm ve standart birliğini sağlayarak, esnaf aleyhine
olan farklılıkları ortadan kaldıracağız.

KAMU ÖNCÜLÜĞÜ
•	 Esnafa sadece mali değil, stratejik destek de vereceğiz.
•	 Esnafın rekabet gücünü artıracak iş modellerinin geliştirilmesine katkı
sağlayacağız.
•	 Özel bir statü ile ülkemizde yaşayan Suriyelilerin vergiden ve yasal
yükümlülüklerden muaf şekilde iş yaparak haksız rekabet etmesini
önleyeceğiz.

YASAL DÜZENLEMELER
•	 Yönetici konumundaki esnafın milletvekili seçilemediği takdirde
görevine geri dönebilmesi için yasal düzenlemeleri hayata geçireceğiz.
•	 Esnaf Bakanlığı kurarak, esnaf ve sanatkârların sorunlarının siyasette
geniş yer bulmasına olanak tanıyacağız.
•	 Ruhsatlandırma işlemlerinin esnaf odaları tarafından yapılmasını
sağlayacağız.

83

TÜKETİCİLER
TÜKETİCİ HAKLARI
•	 Tüketici ve üretici haklarını bütüncül bir yaklaşımla gözeteceğiz.
•	 BM Tüketici Hakları Evrensel Bildirgesi’nin ve Tüketici Haklarının
Korunması Hakkında Kanun’un tam ve eksiksiz uygulanmasını
sağlayacağız.
•	 Ürün güvenliği konusunda mevzuatın tam olarak uygulanmasını
sağlayacak, denetimleri etkinleştireceğiz.
•	 Tüketici haklarının güvence altına alınması için Tüketici Hakları Üst
Kurulu’nu kuracağız.
•	 Kalite denetimlerine etkinlik kazandıracağız.
•	 Tüketicilerin kullandıkları ürünlere ilişkin tam ve eksiksiz bilgilenme
haklarını sonuna kadar gözeteceğiz.
•	 Çağdaş ve etkin kooperatif modelleri ile tedarik zincirindeki ara
kademeleri azaltarak tüketici fiyatlarını düşüreceğiz.
•	 Kredi dosya masraflarının ve kart aidatlarının 10 yıl süre ile başvuru
olmaksızın geriye dönük olarak iade edilmesini sağlayacağız.
•	 Elektrik tüketiminde alınan kayıp kaçak ve sayaç okuma bedellerinin,
abonelere doğrudan iadesini sağlayacağız.

TÜKETİCİ SAĞLIĞI
•	 Genetik yapısı değiştirilmiş ürünlerin (GDO) ithalatı, üretimi ve
tüketiminde mevzuatı AB standartları ile uyumlu hale getirecek ve
kararlılıkla uygulayacağız.
•	 Çocuklarımızın okullarda dengeli, yeterli ve sağlıklı beslenmesine
yönelik gerekli önlemleri acilen alacağız, bu alandaki denetimleri
eksiksiz şekilde gerçekleştireceğiz.
•	 Yasal düzenlemeler ve teşviklerle tüketim maddelerinin doğa dostu
olmasını sağlayacağız.

84

KALİTE DENETİMLERİ
•	 Mal ve hizmetlerin üretiminde standartların korunmasını ve kalite
kontrolünün etkinleştirilmesini öngören mevzuatı kararlı şekilde
uygulayacağız.
•	 Ürün güvenliğini sağlayıcı önlemlere ağırlık verecek, ürün güvenliği
mevzuatının tam olarak uygulanmasını sağlayacağız.
•	 Tüketici haklarını üretici hakları ile birlikte koruyacağız.
•	 Güvensiz ürünler konusunda kamuoyunun düzenli ve kapsamlı
şekilde bilgilendirilmesini sağlayacağız.

HAK ARAMA VE BİLGİLENDİRME SÜREÇLERİ
•	 Kuracağımız Tüketici Üst Kurulu yoluyla tüketicilerin uğradığı
zararların süratli, adil, ucuz ve kolay yöntemlerle giderilmesini
sağlayacağız.
•	 Tüketici Üst Kurulu’nda tüketici örgütlerine temsil hakkı vereceğiz.
•	 Tüketici örgütlerini destekleyecek ve teşvik edeceğiz.
•	 Mağduriyetlerin giderilmesi için danışmanlık hizmetleri sunacağız.
•	 Aldatıcı, yanıltıcı ve istismar edici tanıtımları engelleyecek önlemler
alacağız.
•	 Tüketicilerin kullandıkları ürünlere ilişkin tam ve eksiksiz bilgilenme
haklarını sonuna kadar gözeteceğiz.

DAYANIŞMA VE SOSYAL ADALET
Eşitsizlikle ve yoksullukla mücadele insani bir sorumluluktur. Yoksulluğun
ortadan kaldırılması ve sosyal gelişmenin sağlanması, aynı zamanda,
bir ülkede demokrasiyi derinleştirmenin, ekonomik kalkınmayı
hızlandırmanın ve toplumsal kaynaşmayı sağlamanın temel koşuludur.
CHP eşitlikçi bir toplum yaratma ve sosyal gelişmeyi sağlama konusunda
en iddialı ve en kapsamlı programları ortaya koyan siyasi partidir.
Demokrasinin temeli özgür insandır. Siyasi özgürlükleri teminat altına
almak, bireyin özgürleşmesi için gereklidir; fakat yeterli değildir.
Özgür olmak için yurttaşlar ekonomik bakımdan bağımsız olmalı,
gelirden adil pay almalı, toplumsal yaşamın hiçbir alanında ayrımcılıkla
karşılaşmamalıdır. Yurttaşların siyasi ve ekonomik özgürlüğünü sağlamak
sosyal devletin görevidir.
Sosyal bakımdan yeterli gelişme sağlamayan bir ülkede hızlı ve
sürdürülebilir ekonomik kalkınma gerçekleştirilemez. Yurttaşların
sağlığını, eğitimini, güvenliğini en iyi şekilde gözeterek ekonomi için
gerekli üretken ve vasıflı iş gücünü yaratmak sosyal devletin görevidir.
Yoksulluğun ortadan kaldırılması ve eşitsizliklerin azaltılması sosyal
dayanışmayı güçlendirecek, toplumsal gerilimleri azaltacaktır. Ülkemize
siyasi istikrar, barış ve huzur getirecektir.

AKP’NİN SOSYAL YARDIMLARI
Türkiye’de sosyal devlet güçsüz ve yetersizdir. AKP’nin iktidarda olduğu
son on üç yılda sosyal devleti güçlendirme yönünde önemli adımlar
atılmamıştır. AKP iktidarının sosyal yardım harcamaları için bütçeden
ayırdığı pay, AB ortalamasının ancak yarısı kadardır. Oysa ülkemizde
yoksulluk düzeyi ve oranı bu ülkelerle kıyaslanmayacak kadar yüksektir.
Sosyal yardımların yapılış biçimi, yardım alan yurttaşların onurunu
zedeleyici niteliktedir. Sosyal yardımlar çok sayıda kurum tarafından,
kuralsız, düzensiz, adeta gelişigüzel bir biçimde dağıtılmaktadır.
Yoksul olmasına rağmen ilgili sosyal yardım kurumlarına doğrudan

85

86

başvurmayanlar yardımlara ulaşamamaktadır. Yurttaşlar, yardımların kalıcı
olamayacağı kuşkusu ile yaşamaktadır. Yardım malzemelerinin alınması
ve dağıtılmasında gereğinden yüksek, usulsüz harcamalarla ve yolsuzluk
olaylarıyla karşılaşılmaktadır. Yapılan yardımlar, ihtiyaç sahiplerinin
kendine yeter hale gelmesini hedeflememektedir. AKP Türkiye’yi, “oy
karşılığı sosyal yardım” yaklaşımından hareket eden politikalara mahkûm
etmiştir. AKP iktidarında sosyal devletin güçlendirilmesi ve daha adil
bir toplumsal düzen yaratılması yolunda kayda değer bir ilerleme
sağlanamamıştır.

Yeni ve artırılmış sosyal yatırımlar aracılığıyla sağlıklı, güvenceli ve
çağımızın gerektirdiği bilgi ve becerilerle donanmış, yaşam boyu öğrenme
olanaklarından yararlanan yurttaşların yetişmesini öngörmektedir. Düşük
vasıflı iş gücünün vasıflı iş gücüne, düşük katma değerli üretimin yüksek
katma değerli üretime dönüştürülmesini öngörmektedir. CHP “Sosyal
Avrupa’nın” temelini oluşturan “kapsayıcı büyümenin” Türkiye’deki mimarı
ve uygulayıcısı olacaktır. CHP ülkemizin ekonomik gelişmişliğini insani
gelişmişliğe yansıtmakta ve BM İnsani Gelişmişlik Sıralamasında Türkiye’yi
ilk 20 ülke arasına taşımakta kararlıdır.

CHP sosyal devleti güçlendirerek sosyal adaleti sağlama hedefine öncelik
vererek ulaşmayı amaçlamaktadır. Bu stratejiler; “kapsayıcı büyüme”,
“bütüncül sosyal politika” ve “ön bölüşümdür.”

BÜTÜNCÜL SOSYAL POLİTİKA

KAPSAYICI BÜYÜME
Birleşmiş Milletler tarafından hazırlanan İnsani Gelişme Göstergesi,
gelişmişliği kadınların statüsü, sağlık, eğitim, yoksulluk, istihdam,
yurttaş güvenliği gibi ölçütleri dikkate alarak değerlendirmektedir. 2014
yılında BM tarafından yayınlanan bu göstergede, Türkiye dünya ülkeleri
sıralamasında 69. sırada yer almaktadır. AKP iktidarı döneminde Türkiye,
sosyal bakımdan dünyanın az gelişmiş ülkeleri arasında kalmaya mahkûm
edilmiştir.
Çözüm, CHP’nin önerdiği “kapsayıcı kalkınma” stratejisidir. Kapsayıcı
kalkınma dışlayıcı değil içericidir. Çünkü kapsayıcı kalkınma, ekonomik
büyümenin, bireylerin yaşam kalitelerini iyileştirecek sağlık, iş, eğitim,
temiz çevre ve sosyal destek politikalarıyla birlikte yürütülmesini
öngörmektedir. Kapsayıcı kalkınmayı gözeten ekonomi politikaları;
kadınlar, gençler, engelliler, yaşlılar ve emekliler başta üzere tüm
dezavantajlı kesimler dikkate alınarak hazırlanmalı ve uygulanmalıdır.
Kapsayıcı kalkınma stratejisi, ekonomik büyümenin getirilerinin,
Türkiye’nin her yerine ve her toplum kesimine ulaşmasını sağlayacak
eşitlikçi bir anlayışla dağıtılmasını öngörmektedir.

87

Toplumuzda var olan eşitsizlikler çok yönlü ve çok boyutludur. Gelir ve
servet dağılımındaki adaletsizlikler, eşitsizliğin ve yoksulluğun başlıca
kaynağıdır. Toplumsal cinsiyet, yaşanılan yer, etnisite, din ve mezhep
temelli farklıklar da eşitsizliklerin ve yoksulluğun kuşaktan kuşağa
taşınmasında önemli rol oynamaktadır. Çoğu durumda bu etkenler bir
arada bulunmakta, aynı kişileri ve aynı toplum kesimlerini aynı anda
etkilemektedir. Örneğin ülkemizin geri kalmış bir yöresinde yaşayan
yoksullar, dar gelirli olmanın dışında, kırsal ortamın, ataerkil değerlerin ve
etnik kökene dayalı dışlanmanın getirdiği engellerin tümü ile karşı karşıya
kalabilmektedir. İşte bu nedenle eşitsizlikle ve yoksullukla mücadele
bütüncül bir sosyal politika anlayışını gerektirmektedir.
Sosyal politikalar, yoksulluğun ve eşitsizliğin tüm boyutlarını dikkate
alarak hazırlanmalı ve uygulanmalıdır. Bu amaçla kadınlar evde
ve toplumda güçlendirilmelidir. Yoksul çocukların okul masrafları,
üniversiteye hazırlık aşamasını ve üniversite eğitimini kapsayacak biçimde
devlet tarafından karşılanmalıdır. Aynı hanede bulunan engellilerin, kronik
hastalığı olanların ve geliri olmayan yaşlıların durumlarını ayrı ayrı gözeten
sosyal destek programları geliştirilmelidir. Sosyal yardımlardan, Türkiye’nin
ekonomik bakımdan geri kalmış bölgelerinde yaşayanlar öncelikli olarak
yararlandırılmalıdır.
CHP Aile Sigortası Programı, yoksulluğu tüm yönleri ile ele alan ve ortadan
kaldırmayı hedefleyen bütüncül bir sosyal politika projesidir.

88

ÖN BÖLÜŞÜM
Eşitsizliklerin temelinde, çocukların doğum yeri, cinsiyeti ve annebabalarının eğitim durumu yani kişinin kendi tercihlerinden ve
çabalarından tamamen bağımsız olan koşullar yatmaktadır. Türkiye’de
eşitsizlik ve yoksulluk kuşaktan kuşağa aktarılmaktadır. Yoksul çocuklar
kaliteli sağlık ve eğitim hizmetlerine ulaşamadıkları için yoksulluk
döngüsü içinde kalmaktadır. Fırsat eşitliği yaratamayan eğitim sistemi,
sosyal hareketliliği kısıtlamakta ve yeni kuşakların bir önceki kuşağa göre
daha iyi koşullarda yaşamalarını sağlayacak olanakları sunmamaktadır.
CHP, eşitsizliklerin yoğun olarak yaşandığı toplumumuzda, eşitsizlikleri
kaynağında engelleyecek “ön bölüşüm” ilkesini benimsemektedir.
Ön bölüşüm, tüm yurttaşlarımızın yaşamlarının başlangıcından
itibaren ekonomik, sosyal ve kültürel fırsatlara sahip kılınması ilkesine
dayanmaktadır. CHP, yurttaşlara eşit fırsatlar sunulmasıyla, doğum
yeri ve anne-babanın eğitim durumu gibi koşulların yaşam fırsatları
üzerindeki etkisinin en aza indirileceğinin bilincindedir. CHP’nin hedefi,
tüm çocukların eşit hak ve fırsatlara sahip olarak hayata güçlü ve adil bir
başlangıç yapmasını sağlamaktır. Çocukların, ellerinde olmayan koşullar
nedeniyle eşitsizliğe mahkûm edilmelerini engellemektir.
Güçlü bir ön bölüşüm sisteminin kurulması için sosyal yatırımların
teşvik edilmesi, sağlık ve eğitim alanlarında nitelikli kamu hizmetlerinin
geliştirilmesi gerekmektedir. Eşitsizlik ve toplumsal adaletsizliklerle
doğum öncesinden başlayarak mücadele edilmesi şarttır. Bir çocuğun
hangi anne-babadan ve yurdumuzun neresinde doğduğunun, o çocuğun
kaderini belirlemesine son verilmelidir.

CHP AİLE SİGORTASI PROGRAMI
CHP’nin güçlü sosyal devlet projesinin merkezinde “Aile Sigortası”
bulunmaktadır. Aile Sigortası’nın temel hedefi, ülkemizde çağdaş bir
sosyal güvenlik sistemi ve sosyal koruma ağı geliştirmektir. Hiçbir ayrım
gözetmeksizin, tüm yurttaşlarımızı her türlü dışlanmışlıktan kurtarmaktır.
CHP Aile Sigortası Programı ile yurttaşlarımızın kimseye muhtaç
olmadan, bağımsız, özgür ve eşit bireyler olarak yaşamaları sağlanacak;
bireyler, aileler ve kadınların aile içindeki konumları güçlenecektir.
89

CHP Aile Sigortası Programı, Türkiye’de güçlü sosyal devletin temelini
oluşturacaktır.
AB normlarına göre, geliri ulusal ortanca gelirin % 60’ının altında
olanlar yoksul sayılmaktadır. Türkiye’de bu tanım kapsamında 3 milyon
750 bin yoksul hane ve bu hanelerde yaşayan 16 milyon 700 bin kişi
bulunmaktadır. CHP Aile Sigortası Programı, geliri yoksulluk sınırının
altında olan her yurttaşa aylık olarak, düzenli ve yeterli mali destek
sağlayacak ve yurttaşların gelirini bu sınırın üstüne çıkaracaktır. Bu destek
bir “yurttaşlık hakkı” olacaktır.
CHP Aile Sigortası Programı ile, hâlâ yapılmakta olan sosyal yardımlar, iki
katına çıkartılarak AB ülkeleri ortalaması olan, GSYH’nin %2,5’i düzeyine
yükseltilecektir. CHP Aile Sigortası Programı kapsamında, bebek beslenme
desteği, kreş desteği, genel sağlık sigortası prim desteği, engelli desteği,
yaşlı desteği, askerlik desteği, gebelik desteği, evde bakım hizmeti desteği
vb. destekler sağlanacaktır. Nakit ödemeler kadınların banka hesabına
yapılacaktır. Aile Sigortası, her çocuğa okul öncesinden başlayarak
ücretsiz, nitelikli tam gün eğitime yönelik destekler sunacaktır. Her çocuk,
18 yaşına dek sağlık, beslenme, sosyal ve kültürel gelişim fırsatlarından
gerektiği şekilde yararlanabilecektir. CHP Aile Sigortası Programı, AKP
iktidarının sosyal yardım politikalarının tersine, istihdamı ve kadınların
çalışmasını teşvik edecektir. Aile Sigortası, hanedeki işsizlerin İŞKUR
vasıtasıyla iş araması ve meslek kursuna gitmesi koşuluna bağlanacaktır.
CHP Aile Sigortası, AKP iktidarında zayıflatılan bireysel özerkliğin, ailenin
ve toplumsal dayanışmanın güçlendirilmesini hedeflemektedir. Ailelerin
ve bireylerin kendi ayakları üzerinde durabilmesini, geleceğe güvenle
bakabilmesini hedeflemektedir. CHP Aile Sigortası Programı ile tüm
yurttaşlarımız, mutlu ve demokratik bir toplumun temel taşları haline
gelecektir.

SONUÇ
İnsanca yaşam, ancak toplumsal refahın, mutluluğun ve gelirin hakça
bölüşüldüğü, tüm yurttaşların eğitim ve sağlık hizmetlerinden eşit

90

şekilde yararlanabildiği bir düzen içinde mümkün olabilir. CHP’nin hedefi,
yurttaşlarımızın gelecek kaygısı duymadan, hakça, onurlu ve insanca
yaşayacağı bir düzeni kurmaktır.
CHP iktidarında hiçbir yurttaş evsiz kalmayacak, yatağa aç girmeyecek ve
çocuklar çalışmak zorunda kalmayacaktır. CHP iktidarında hiçbir yurttaş
yoksul olduğu için tehlikeli çalışma koşullarını ve asgari ücret altındaki
ücretleri kabul etmek zorunda kalmayacaktır. CHP iktidarında kadınlar
toplumda güçlenecek ve iş gücüne daha fazla katılacaktır. Gençlerin
iş bulmaları sağlanacak, kendi hayatlarını kurabilmelerine yardımcı
olunacaktır. CHP’nin güçlendireceği sosyal devlet, ülkemizde hakkaniyeti,
kalkınmayı ve refahı sağlayacaktır. CHP, yurttaşlarımızı kişilere ve siyasete
bağımlı kılan bu düzene son verecektir. Yurttaşlarımızın güvence içinde
yaşayacakları ve geleceğe güvenle bakabilecekleri bir düzen kurulacaktır.
Yurttaşlarımız bağımlılıktan kurtulacak, özgür ve mutlu olacaktır.

AİLE SİGORTASI
ETKİN SOSYAL DEVLET, ÖZGÜR YURTTAŞLAR
•	 Güvencesiz ve yoksul yurttaş bırakmayacak, sosyal adaleti tesis
edeceğiz.
•	 Eğitim ve sağlık hizmetlerine herkesin ulaşmasını sağlayacağız.
•	 Yurttaşlarımızın özerkliğini ve demokrasimizi güçlendirecek,
toplumsal dayanışma ve uyumu geliştireceğiz.
•	 İstihdamı artıracak kayıt dışılığı azaltacağız.
•	 Çocuklar, kadınlar, yaşlılar, kronik hastalar ve engellileri
güçlendireceğiz.
•	 Ekonomiyi canlandıracak, esnafın yüzünü güldüreceğiz.

YOKSULLUKLA MÜCADELE
•	 16,7 milyon kişi ve 3,75 milyon haneye sosyal destek sağlayacağız.
•	 5 milyonun üzerinde yurttaşımızı ilk kez sosyal yardım kapsamına
alacağız.
•	 9,6 milyon yurttaşımıza ilk kez düzenli nakit desteği vereceğiz.

91

•	 Sosyal destekleri iki katına çıkaracak, yardım türlerini artıracağız.
•	 Hiçbir hanenin gelirinin 720 TL’nin altına düşmemesini sağlayacağız.
•	 3,2 milyon yurttaşımızı ücretsiz olarak Genel Sağlık Sigortası
kapsamına alacağız.

HAK TEMELLİ SOSYAL DESTEK
•	 İstihdam edeceğimiz Aile Sigortası Uzmanları ile en kısa zamanda
bir yoksulluk envanteri hazırlayacak ve sosyal destekleri gerçek ihtiyaç
sahiplerine ulaştıracağız.
•	 Desteklerin sağlanmasında yaygınlaşmış olan gelişigüzel ve kayırmacı
uygulamaları, yüksek ve usulsüz harcamalar dâhil olmak üzere tüm
yolsuzlukları önleyeceğiz.
•	 Yurttaşlarımıza seçme özgürlüğü sağlamak için nakit destek sunacak,
yurttaşlarımızı ayni yardıma bağımlı olmaktan kurtaracağız.
•	 Kurumsal karmaşayı ortadan kaldırıp kaynaklarımızı etkin, ekonomik
ve verimli kullanacağız.

GÜÇLÜ KADIN, GÜÇLÜ ÇOCUK
•	 Aile Sigortası desteklerini kadınlara yapacağız.
•	 Aile Sigortası Programı ile hiçbir çocuğun yatağa aç gitmemesini
sağlayacağız.
•	 Çocuk desteklerini gebelikle birlikte başlatacağız.
•	 Erken çocukluk döneminde sağlık ve beslenme, ileri yaşlarda eğitim
ön koşulları ile tüm çocukların sağlık ve eğitim hizmetlerinden eşit
şekilde yararlanmasını sağlayacağız.
•	 Çocuk desteklerinin sürdürülmesini, kız çocuklarının okula
gönderilmesi şartına bağlayarak kızların okullaşma oranlarını
yükselteceğiz.
•	 Eğitimine devam eden çocuklara her ders yılı başında eğitim araç
gereç desteği sunacağız.

92

SOSYAL UYUM
•	 Yurttaşlarımızın ekonomik ve sosyal güçlüklerini aşmalarına destek
olmak amacıyla, Aile Merkezleri’nde yoksul ailelere yönelik sosyal uyum
programları düzenleyeceğiz.
•	 Aile Merkezleri’nde anne ve baba eğitimi, çocuk suçluluğunun
azaltılması gibi konularda kurslar düzenleyecek, bu kurslara ilişkin
ulaşım, gıda, çocuk bakımı gibi harcamaları karşılayacağız.

SAĞLIĞA ERİŞİM HAKKI
•	 Aile Sigortası kapsamındaki tüm yurttaşlarımızın GSS primlerini
Hazine’den karşılayacağız.
•	 Aile Sigortası kapsamında, kronik hastalığı bulunan yurttaşlarımıza
engelli desteği düzeyinde destek sağlayacağız.

İSTİHDAM ODAKLI SOSYAL DESTEK
•	 Aile Sigortası kapsamındaki tüm yurttaşlarımızın, mesleki eğitim
kurslarına devam etmesini ve İş-Kur’a kayıtlı olmasını teşvik edeceğiz.
•	 Kamu garantili istihdam projelerinde Aile Sigortası uygulamasından
yararlanan ailelere öncelik tanıyacağız.

ADİL VE DEMOKRATİK BİR ÇALIŞMA DÜZENİ
YASAL GÜVENCE
•	 İş Yasası’nı “Temel İş Yasası” olarak düzenleyecek ve hiçbir işçiyi
kapsam dışında bırakmayacağız.
•	 Evde, denizde, basında, hava taşımacılığında, tarımda, ormanda
çalışanları da haklarını koruyarak ve geliştirerek bu yasanın kapsamına
alacağız.
•	 Çalışma koşullarını, ILO, Avrupa Sosyal Şartı ve diğer AB mevzuatıyla
uyumlu olacak şekilde yeniden düzenleyeceğiz.
•	 Gözden geçirilmiş Avrupa Sosyal Şartı’nın, yıllık izin, asgari ücret ve
sendikal hakları da içeren ilkelerini çekincesiz olarak onaylayacağız.

93

AYRIMCILIKLA MÜCADELE
•	 Ücretlerin belirlenmesinde cinsiyetçi ve kimlikçi yaklaşımlarla ve tüm
diğer ayırımcılıklarla mücadele edeceğiz.
•	 Kadın istihdamını teşvik edeceğiz. Kadınların bakım yükümlülüğünü
azaltacağız.
•	 Engelli istihdamı ve engellilerin çalışma yaşamına uyum
sağlayabilmeleri için etkin politikalar geliştireceğiz.
• 	Çocuk işçiliğini her durumda önleyeceğiz. Çocukları eğitim politikaları
ve Aile Sigortası Programıyla koruma altına alacağız.

YÜKSEK YAŞAM STANDARTLARI
•	 Çalışanların aileleriyle birlikte insanca yaşayabilecekleri bir ücret
rejimi getireceğiz.
•	 Asgari ücret üzerindeki vergileri kaldıracak, en düşük ücreti 1500
TL’ye çıkaracağız.
•	 Asgari ücret artışı hesaplamasına enflasyon farkı ve refah payını dahil
edeceğiz.
•	 Çalışanlar arasındaki ücret adaletsizliklerini giderecek, çalışanların
ekonomik ve sosyal haklarını genişleteceğiz.
•	 Haftalık çalışma süresini, ücrette bir azalma olmaksızın 40 saate
indireceğiz. Temel İş Yasası’nın öngördüğü kaideleri aşan çalışma
sürelerini etkin denetimlerle önleyeceğiz.
•	 Vergi yükünün daha adil dağıtımını esas alacak, ücretliler üzerindeki
vergi baskısını hafifleteceğiz.

İŞSİZLİKLE MÜCADELE
•	 “Toplumsal İstihdam Stratejisi” ile işsizlikle etkin mücadele edeceğiz.
•	 Kamu istihdamını genişletecek ve yaygınlaştıracağız.
•	 İşsizlik Sigortası’nın amacı dışında kullanılmasını önleyeceğiz. Bu
doğrultuda fon yönetiminde işçi sendikaları temsilcilerinin ağırlıklı
olmasını sağlayacağız.
•	 İşsizlik ödeneğinden yararlanma koşullarını kolaylaştıracak, ödeme
miktar ve sürelerini artıracağız.
94

•	 İşsizlik sigortasından yararlanmak için son üç yıl içerisinde ödenmesi
gereken prim miktarını azaltacak, 120 gün aralıksız prim ödeme şartını
kaldıracağız.

SOSYAL GÜVENCE
•	 Kayıt dışı çalışmayı önlemek için “Kayıt Dışı İstihdam ile Mücadele
Programını” hayata geçireceğiz.
•	 İşçinin beyanını esas alan etkin bir denetim sistemi kuracak ve kayıt
dışı işçi çalıştıranlara ağır yaptırımlar getireceğiz.
•	 Ödün verilemez ve vazgeçilemez bir hak olan kıdem tazminatını
koruma altına alacağız. İşverenin iflası halinde kıdem tazminatı hakkını
tüm diğer işçi haklarıyla birlikte öncelikli alacak durumuna getireceğiz.
•	 Emek göçünün ucuz emek rezervine dönüştürülmesini önleyeceğiz.
•	 Kayıt dışı yabancı ve göçmen işçilikle mücadele edeceğiz.

TAŞERONLAŞMA
•	 Taşeronlaşmanın sona erdirilmesi için kamu kurumlarından
başlayarak etkili bir eylem planı uygulayacağız.
•	 Kamuda taşeron işçiliğine, alt-işveren ve rödovans uygulamasına, özel
kesime de örnek olacak biçimde son vereceğiz.
•	 Kurum ve kuruluş kanunlarına dayanılarak yaşama geçirilen her türlü
geçici ve güvencesiz istihdam biçimlerine, 4/B kapsamında düzenlenen
sözleşmeli personel ve 4/C kapsamında düzenlenen geçici personel
uygulamalarına son vereceğiz. Bu kapsamdaki kamu personelini
memur ve işçi kadrolarına geçireceğiz.
•	 Kamu çalışanlarının farklı statülerde istihdamından dolayı özlük
haklarında yaşamış oldukları kayıpları telafi edeceğiz.

İŞ GÜVENLİĞİ
İŞ KAZALARI
•	 İş kazalarında ölümü kader olarak algılayan anlayışa son vereceğiz.
•	 İş cinayetlerine neden olan çalışma koşullarını değiştireceğiz.

95

•	 Tersaneler, madenler ve inşaatlar başta olmak üzere, iş yerlerini ölüm
tuzağı olmaktan çıkaracağız.
MESLEK HASTALIKLARI
•	 İşçi sağlığını korumaya yönelik önlemleri etkinleştireceğiz.
•	 Koruyucu hekimliği öne çıkaracak, önlenemeyen hastalıkların
tedavisini ücretsiz hale getireceğiz.
•	 Ticarileşme yerine kamu yararını gözetecek Ulusal İşçi Sağlığı ve
Güvenliği Konseyi’ni kuracağız.
•	 Meslek hastalıklarını ILO standartlarına göre yeniden saptayacak, bu
hastalıkların sektörel/bölgesel dağılımlarını belirleyeceğiz.
•	 Bu nesnel veriler ışığında, hastanelerde meslek hastalıkları tedavi
kliniklerinin uzmanlaşmasını ve gerekirse yeni meslek hastalıkları
hastaneleri kurulmasını sağlayacağız.
•	 Meslek hastalıklarına sebep olan etmenlerin ortadan kaldırılması için
iş hukuku ve tıp alanını kapsayacak bir mücadele anlayışı ile hareket
edeceğiz.
ETKİN DENETİM
•	 İş yeri denetimlerini sıkı yaptırımlara bağlayacak, idari soruşturmaları
bakan iznine tabi olmaktan çıkaracağız.
•	 Sendikalar, meslek odaları/birlikleri, üniversiteler ve ilgili bakanlık
uzmanlarının katılımıyla, mesleki eğitimleri ve denetlemeleri
gerçekleştirecek özerk kurumsal yapılar oluşturacağız.
•	 Ulusal, sektörel ve bölgesel programlarla, ülke çapında eğitim ve
denetim seferberliği başlatacağız.
•	 İş yeri hekimi ve iş güvenliği uzmanlarına tam bir iş güvencesi
sağlayacağız.
•	 Bu uzmanların işten çıkarılabilmesini, iş müfettişi ve sendika/işçi
temsilcisinin onayına tabi kılacağız.
•	 İşçi sağlığı ve iş güvenliği hizmetlerini sunan personelin ücretlerinin,
işverenin dörtte üç ve devletin dörtte bir oranında katkı sağladığı ortak
bir fondan karşılanmasını sağlayacağız.
96

MEVZUAT
•	 İşçi sağlığı ve işçi güvenliğine dair mevzuatı ilgili tarafların katılımıyla
uluslararası ölçütlere ve ILO normlarına uygun olarak yeniden
düzenleyeceğiz.
•	 İşçilerin öznesi olduğu yeni bir işçi sağlığı ve iş güvenliği modelini
hayata geçireceğiz.
•	 Ölümlü ve ağır yaralanmalı iş kazalarında, kusurlu işverene özgürlüğü
kısıtlayıcı cezalar getireceğiz.
•	 Çalışma ortamlarının sağlık ve güvenlik koşullarına uygun olması
konusunda, devletin de işverenle birlikte sorumlu tutulmasını sağlayacak
yasal düzenlemeler yapacağız.
•	 Tehlikeli işler sınıfına giren meslekler ve unvanlar ile fiili hizmet
zammından yararlanacak olan çalışanları, güncel bir şekilde belirleyecek
sürekli bir kurul oluşturacağız.

VASIFLI İŞ GÜCÜ
MESLEKİ EĞİTİM
•	 Mesleki eğitimi teşvik edecek ve işçilerin ortalama eğitim düzeyini
yükselteceğiz.
•	 İş gücü piyasasının arz-talep dengelerini gözeterek etkili bir iş gücü ve
eğitim planlaması gerçekleştireceğiz.
•	 Tüm illerimiz için ihtiyaç duyulan mesleklere yönelik düzenli analizler
yaparak iş gücü arz ve talep ihtiyaçlarını gösteren istihdam haritaları
çıkaracağız.
•	 Mesleki eğitim okullarının coğrafi dağılımını bu haritalara göre
belirleyeceğiz.
•	 Organize Sanayi Bölgeleri (OSB) ve Sanayi Sitelerinde yatılı ve burslu
meslek okulları kuracağız.
•	 İş-Kur ile özel sektör iş birliği içerisinde vasıfsız işçilerin becerilerini
artırmaya dönük uzun vadeli bir eğitim programı uygulayacağız.
•	 Program kapsamında, 800 bin işsiz yurttaşımızı, asgari ücret karşılığında
ödeme alacakları 9-12 aylık eğitim programlarına kademeli olarak
yerleştireceğiz.
97

•	 İşini kaybedenler ile genç ve kadın işsizlere yeni beceriler
kazandıracak kısa süreli eğitim programları uygulayacağız.
MESLEK İÇİ EĞİTİM
• Çalışanların, üretim sürecinde eğitimine ve yeni beceriler
edinmelerine yönelik aktif istihdam ve meslek içi eğitim politikaları
geliştireceğiz.
•	 “Yeniden Beceri Kazandırma”, “Yaşam Boyu Öğrenme” ve “İşbaşında
Eğitim” gibi faaliyetlere yaygınlık ve etkinlik kazandıracağız.
•	 Meslek içi eğitimi başta riskli işlerde çalışanlar olmak üzere bütün
çalışanlar için zorunlu hale getireceğiz.
YÜKSEK KATMA DEĞER ÜRETEN SEKTÖRLERLE İŞ BİRLİĞİ
•	 Yüksek vasıflı ve yüksek ücretli emek istihdam eden, yüksek
teknolojiyi yoğun olarak kullanan üretim sektörlerini destekleyeceğiz.
•	 İmalat sanayinde faaliyet gösteren şirketleri, sosyal diyalog yoluyla
mevcut meslek içi eğitim programlarıyla bütünleştirecek ve kurumsal
•	 kapasitelerini artıracağız.
•	 OSB’lerde yatılı mesleki eğitim birimleri oluşturacak, OSB’leri mesleki
eğitim kampüsleri haline getireceğiz.

SENDİKAL HAKLAR
•	 Sendikaya üyelik hakkı, toplu sözleşme hakkı ve grev hakkını
bir bütün olarak ele alacağız. Bu hakların kullanılmasında ILO
sözleşmelerini asgari norm kabul edeceğiz.
•	 İşçilerin sendikalarda örgütlenmelerinin ve hak arama yollarının
önünü açacak, toplu sözleşme ve grev hakkının kullanılmasının
önündeki engelleri kaldıracağız.
ÖRGÜTLENME
•	 Çalışanların sendikal örgütlenme haklarını yasal güvence altına
alacağız.
•	 İşverenin, işçi örgütlenmeleri üzerinde baskı kurmasını önleyerek
ve sendikalı işçi çalıştıran işverenleri mali yönden teşvik ederek
sendikalaşma oranlarını yükselteceğiz.
98

•	 Sendikalı işçi ve memurların, iş yeri sendika temsilcisi ve sendika
yöneticilerinin çalışma hakları ve koşullarını güvence altına alacağız.
SENDİKAL İŞLEYİŞ
•	 Sendikal hakların kullanım koşullarını, iş kolu ve iş yeri barajlarıyla,
toplu sözleşme yetki şartlarıyla, ESK üyeliğiyle ve benzeri hükümlerle
şarta bağlayan kısıtlayıcı düzenlemelere son vereceğiz.
•	 Sendikal alanı, siyasal iktidarların müdahalelerine karşı koruyacağız.
•	 Yasal düzenlemelerde yandaş sendika kayırmacılığına son vereceğiz.
TOPLU İŞ SÖZLEŞMESİ
•	 Sektörel ve ulusal toplu iş sözleşmesi mekanizmalarının önünü
açacağız.
•	 Tüm işçilerin toplu iş sözleşmesi hakkından ve toplu iş sözleşmesiyle
güçlendirilmiş bir ücret belirleme ve ücret artışı sisteminden
yararlanmasını sağlayacağız.
•	 Kamu çalışanlarına grevli toplu sözleşme hakkı tanıyacağız.
•	 Toplu iş sözleşmesi yapma yetkisinin tespitini bağımsız bir organa
bırakacak, bu konuda çabuk ve etkin işleyen bir yargı denetimi
getireceğiz.
•	 Toplu iş sözleşmesi için yetkili sendikanın belirlenmesinde
uyuşmazlık çıkması halinde, yargı denetiminde referandum yönteminin
kullanılmasını esas alacağız.
•	 Sosyal diyalog ve danışma düzeneklerinin, esas olarak işçi, işveren
ve hükümet sacayağına oturan ve eşit temsile dayanan bir “Ekonomi,
Toplum ve Çevre Konseyi” üzerinden süreklilik kazanmasını sağlayacağız.
HAK ARAMA
•	 Grev hakkını, toplu sözleşmelerle sağlanan hakların uygulanmasının bir
güvencesi olarak değerlendireceğiz.
•	 “Hak Grevi”, “Dayanışma Grevi” gibi eylem biçimlerinin de gerektiğinde
kullanılabilmesinin önünü açacağız.
•	 “Genel grevi” suç olmaktan çıkaracak yasal düzenlemeler yapacağız.
•	 Bakanlar Kurulu tarafından grevlerin ertelenmesi olanak veren
düzenlemeleri iptal edeceğiz.
99

GÜÇLÜ KADIN, GÜÇLÜ TOPLUM
EKONOMİK BAĞIMSIZLIK
KADINLARA DAHA FAZLA EKONOMİK DESTEK
•	 Aile Sigortası ödemelerini kadınlara yaparak, kadınları ekonomik
olarak güçlendireceğiz.
•	 Kadınların hâkim ortak olduğu şirketlere verilen KOBİ desteklerinde
hibe oranını % 50’den % 67’ye çıkaracağız.
•	 Yeni iş kuracak kadın girişimcilere faturalı harcamaları karşılığında 33
bin TL’si avans olmak üzere 88 bin TL hibe ödeyeceğiz.
•	 Hâkim ortağı kadın olan KOBİ’lerin işlerini büyütmek için
kullanacakları kredilerde faizin % 33’lük bölümünü Kredi Garanti
Fonu’na ödeteceğiz.
•	 Bireysel Emeklilik Sigortası’nda devletin katkısını kadınlar için % 33’e
çıkaracağız.
•	 En az % 33 kadın istihdam eden şirketlere kurumlar vergisinde
indirim uygulayacağız.
•	 BİST’e kayıtlı şirketlerin yönetim ve danışma kurullarındaki kadın
oranını kota uygulaması ile kademeli olarak % 33’e çıkaracağız.
•	 Kadın kooperatiflerini destekleyecek ve çeşitlendireceğiz.
ÇALIŞMA YAŞAMINDA KADINLARA ÖNCELİK
•	 “Kadın İstihdamlı Büyüme Modeli” ile kadınların güvenceli ve nitelikli
işlerde çalışmasını sağlayacağız.
•	 Kadınlardan sorumlu olacak bakanlığın çalışanlarının %70’inin
kadınlardan oluşmasını sağlayacağız.
•	 Kadınların iş gücüne katılımını kısa vade %40’a, uzun vadede %60’a
çıkaracağız.
•	 Kadınlara yönelik mesleki eğitim kurslarını iş gücü ihtiyacı ve
bireylerin becerilerini merkeze alarak düzenleyeceğiz.
•	 Doğum borçlanması hakkını, doğum yaptıkları dönemde sigortalı
olmayan annelere de tanıyacağız.

100

ÇALIŞMA YAŞAMINDA KADINA YÖNELİK AYRIMCILIKLA MÜCADELE
•	 İş Yasası’nda kadınlara yönelik doğrudan ve dolaylı ayrımcılığı net
olarak tanımlayacak, etkin yaptırımlar yoluyla ayrımcılıkla mücadele
edeceğiz.
•	 Sözel, fiziksel ve psikolojik taciz ve “mobbing” kavramlarını İş Yasası’na
ekleyeceğiz.
•	 Kadınların yönetim kademelerinde daha geniş yer almaları için
kamuda cinsiyet kotası, özel sektörde ise teşvik uygulamaları
getireceğiz.
•	 Kadınların dışlandığı iş alanlarında mesleki eğitimde pozitif ayrımcılık
uygulayacağız. Bu alanlarda istihdam kotaları ve vergi indirimleri
getireceğiz.
•	 Kadınların çalışma yaşamına katılmasının önündeki engellerden
biri olan ulaşım ve güvenlik sorunlarını çözeceğiz. Sokak aydınlatması
yetersizliği gibi kamusal alandaki fiziksel eksiklikleri gidereceğiz.
•	 “Eşit işe eşit ücret” anlayışıyla hareket edecek; kadınların, emeğinin
karşılığını eksiksiz şekilde almasını sağlayacağız.
KADINLARIN BAKIM YÜKÜNÜ AZALTACAĞIZ
•	 Kadınlara yüklenen çocuk, hasta, yaşlı ve engelli bakım
sorumluluklarını azaltacağız.
•	 Gündüz bakım hizmetlerini ve evde bakım hizmetlerini kurumsal,
ücretsiz ve yüksek nitelikli olarak sunacağız.
•	 Bakım hizmeti veren kadınları sosyal güvenlik kapsamına alacağız.
•	 Kadınların iş gücünden kopmasını engellemek için ebeveyn iznini
yaygınlaştıracağız.
•	 Tarım sektörü, ev hizmetleri, evden çalışma gibi ağırlıklı olarak
kadınların çalıştığı alanları kayıtlı hale getireceğiz. Bu alanlarda sendikal
örgütlenmenin önündeki engelleri kaldıracağız.
•	 Kreş açma yükümlülüğü bulunan iş yerlerinin ve belediyelerin
verdikleri hizmetin yeterliliğini takip edeceğiz.
•	 Kreş açma yükümlülüğünü, kadın çalışan sayısını değil, tüm çalışanları
temel alacak şekilde yeniden düzenleyeceğiz.
•	 İş yerlerinde emzirme odalarının yaygınlaştırılmasını sağlayacağız.
101

EĞİTİMDE EŞİT FIRSAT
•	 Kız çocuklarının örgün eğitim içinde kalmasını ve bir yıl okul öncesi
eğitim dahil olmak üzere 13 yıllık zorunlu eğitimi eşit koşullarda
tamamlamasını sağlayacağız.
•	 Parasız yatılı okullarda ve üniversite yurtlarında, kontenjanları cinsiyet
ayrımcılığını ortadan kaldıracak şekilde düzenleyeceğiz.
•	 Eğitim sisteminde kadınların toplumsal cinsiyet rollerine göre değil,
bireysel beceri ve isteklerine göre yönlendirilmelerini sağlayacağız.
•	 Eğitimini yarıda bırakmak zorunda kalmış her kadına, eğitimini
tamamlaması için fırsat tanıyacağız.
•	 Toplumsal cinsiyet ayrımcılığına yol açan söylemleri eğitim
müfredatından kaldıracağız.

ŞİDDETE SIFIR TOLERANS
ŞİDDETİ DOĞMADAN ÖNLEYECEĞİZ
•	 Kadın erkek eşitliğini temel alarak kadınlara yönelik şiddetle çok
yönlü mücadele etmeyi öngören İstanbul Sözleşmesi’nin tam olarak
uygulanmasını sağlayacağız.
•	 Kadınlara yönelik şiddeti ağır suçlar kapsamına alacak şekilde Türk
Ceza Kanunu’nda gerekli değişiklikleri yapacağız.
•	 Demokratik aile anlayışının yerleşmesi için toplumsal bilinçlendirme
çalışmaları başlatacağız.
•	 Şiddete maruz kalan kadınları, hakları konusunda bilgilendirmek
amacıyla geniş çaplı kampanyalar yürüteceğiz.
•	 Mağdurlarla ilgilenen kamu görevlilerinin, kadınlara yönelik şiddet
konusundaki tutum ve davranışlarını iyileştirmek için eğitimler
düzenleyeceğiz. Bu alandaki denetim mekanizmalarını geliştireceğiz.
ŞİDDETE MARUZ KALAN KADINLARA TAM DESTEK
•	 Kadınlara yönelik şiddetle mücadele için yerel ve ulusal bütçelerden
yeterli ödenek ayıracağız.
•	 Şiddet mağdurlarının, öncelikle güvenliğini garanti altına alacağız.

102

•	 Mağdurların acilen ve maddi yük altına girmeden güvenli bir ortama
kavuşmaları için gereken idari ve mali yapıyı oluşturacağız.
•	 Sığınma evlerinin sayısını ve niteliğini artıracağız. Sığınma evlerinin,
şiddete uğrayan kadınların normal hayata geçişlerindeki işlevini
geliştirecek, AB standartları düzeyine gelmesini sağlayacağız.
•	 Karakollar ve aile mahkemelerinde aile içi şiddet birimleri
oluşturacağız. Bu birimlerde görev yapacak personelin eğitimli ve
donanımlı olmasını sağlayacağız.
•	 Şiddet mağduru kadınlara, barolarla iş birliği içinde, 7 gün 24 saat
hukuki destek verilmesini sağlayacağız.

EŞİT TEMSİL, EŞİTLİKÇİ YASALAR
•	 Kadın-Erkek Eşitliği Genel Müdürlüğü kuracağız.
•	 TBMM’deki Kadın-Erkek Fırsat Eşitliği Komisyonu’nu, Kadın-Erkek
•	 Eşitlik Komisyonu olarak değiştireceğiz.
•	 Bu Komisyonu asli komisyon haline getirerek, tüm yasaların eşitlik
açısından gözden geçirilmesini sağlayacağız.
•	 Toplumsal cinsiyete dayalı bütçelemeyi, hem yerel yönetimlerde hem
de genel bütçede zorunlu hale getireceğiz.

HER DÜZEYDE GENİŞ KATILIM
•	 Mahalli düzeyde kadın komisyonları kuracağız. Mahalli kadın
komisyonlarına, Belediye Meclisi toplantılarına katılma hakkı
tanıyacağız.
•	 Kent Konseyleri Kadın Meclisleri’ni yaygınlaştırıp güçlendireceğiz.
•	 Kadınların sendikalara ve sivil toplum kuruluşlarına katılımını ve
bu kuruluşların yönetimindeki etkinliklerini artırmak için teşvik
uygulamaları getireceğiz.
•	 Desteklerin dağıtımında kadın kuruluşlarına öncelik tanıyacağız.
•	 Belediyelerde kadın dostu kent uygulamasını hayata geçireceğiz.

103

GENÇLİĞİNİ YAŞAYAN GENÇLER
GÖRÜLMEYEN GENÇLER
•	 Gençlik politikalarının oluşturulmasında, eğitim hayatından kopmuş,
çalışmak zorunda kalan, işsiz, engelli gençler gibi dezavantajlı tüm
gençleri göz önünde bulunduracağız.
•	 Eğitimlerini yarıda bırakmak zorunda kalan iki milyondan fazla genç
kızın, telafi eğitimi ve uzaktan eğitim programları ile eğitimlerini
tamamlamalarını sağlayacağız.

DAHA FAZLA EKONOMİK DESTEK
•	 CHP Aile Sigortası Programı kapsamında verilen eğitim yardımlarını
üniversiteyi kazanamayan yoksul gençler için (18-20 yaş) devam ettirecek
ve aylık 240 TL’ye kadar üniversiteye hazırlık desteği vereceğiz.
•	 Maddi olanağı yetersiz olan tüm üniversite öğrencilerine Karşılıksız
Eğitim Bursu sağlayacağız.
•	 Talepte bulunan tüm üniversite öğrencilerine kamu destekli, geri
ödemesi istihdam koşullarına göre ve uzun vadeli olarak yapılandırılmış
Yüksek Eğitim Yaşam Destek Kredisi vereceğiz.
•	 Üniversite harçlarını tamamen kaldıracağız.
•	 Yurt sorununu, en fazla iki kişilik odalardan oluşan yurtlar inşa ederek
bir yıl içinde çözeceğiz.
•	 İhtiyacı olan tüm gençlere ücretsiz yurt olanağı sağlayacağız.
•	 Yurtlarda ücretsiz geniş bant İnternet erişimi sağlayacağız.
•	 25 yaş altındaki tüm gençler için, ulaşımda, kültür ve sanat
etkinliklerinde, çeşitli mağaza ve lokantalarda Gençlik İndirimi
uygulanmasını sağlayacağız.
•	 Gençlik Bütçesi ile gençlere ayrılan kamu kaynaklarını şeffaflaştıracak,
STK’lerin etkin denetimine açacağız.
•	 Gençlerimizin kültür-sanat etkinliklerine ve kitap, gazete, dergi gibi
yayınlara eşit erişimi için, maddi durumu elverişli olmayan lise son sınıf
öğrencilerine eğitim yılı içerisinde aylık 100 TL kişisel gelişim katkısı (Lise
Kart) sağlayacağız.
104

•	 Lise son sınıf öğrencilerinin bilgiye eşit şekilde ulaşabilmesi, bilgisayar ve
İnternet kullanımında daha yüksek beceri düzeyine çıkabilmesi için 1 GB
mobil İnternet erişimini ücretsiz sağlayacağız.

DAHA ÇOK İŞ, TAM GÜVENCE
GENÇ İSTİHDAMI
• Üniversiteden yeni mezun olmuş, iş arayan gençlere İŞKUR’a kayıtlı
olmaları halinde 540 TL işsizlik desteği sağlayacağız.
•	 “Genç İstihdamlı Büyüme Modelini” geliştirerek genç işsizliğini
azaltacağız.
•	 Gençlik ve Spor Bakanlığı’nın çalışanlarının 40 yaşın altında gençlerden
oluşmasını sağlayacağız.
•	 İstihdam süreçlerinde ve teşviklerde pozitif ayrımcılık uygulayarak, iş
gücü piyasasının dışında kalan gençleri çalışma yaşamına kazandıracağız.
•	 Vergi ve prim indirimleri getirerek, gençlerin kayıt dışı ve güvencesiz
şekilde çalıştırılmasının önüne geçeceğiz.
•	 29 yaş altındaki üniversite öğrencilerinin yarı zamanlı çalışabilmesini
kolaylaştırmak amacıyla, gelir vergisi ve sigorta primlerinin devlet
tarafından karşılanmasını sağlayacağız.
•	 Üniversite kampüslerinde, öğrencilere yönelik kısmi süreli istihdam
olanaklarını genişleteceğiz.
DİPLOMALI İŞSİZLİĞİNE SON
•	 İş bulamayan üniversite mezunları için, iş piyasasının taleplerine uygun
olacak şekilde, uzmanlığı artırıcı bir yıllık burslu eğitim programları
başlatacağız.
•	 Eğitimlerine devam etmek isteyen işsiz üniversite mezunlarının, burslu
olarak yüksek lisans yapmalarına olanak tanıyacağız.
•	 Üretken genç nüfusun eğitim düzeyinin yükselmesini, böylelikle
gençlerin iş gücüne aktif, donanımlı ve daha yüksek ücretlerle
katılmalarını sağlayacağız.

105

•	 Üniversite ve sanayi iş birliğini geliştireceğiz. Üniversite
kontenjanlarını belirlerken, iş dünyasının taleplerini de dikkate
alacağız.
•	 Üniversitelerin kariyer planlama birimlerini güçlendireceğiz. İnternet
üzerinden ulaşılabilecek, ulusal düzeyde bir staj bilgi bankası kuracağız.
•	 Kamu kurumlarında, yükseköğrenim öğrencilerine ücretli staj olanağı
sunacağız. Özel sektördeki staj olanaklarının genişletilmesi için teşvik
programları uygulayacağız.
•	 Girişimcilik eğitimi, başlangıç fonları ve yönlendirme programları
yoluyla genç girişimciliğini destekleyeceğiz.
•	 İş kurmak isteyen 29 yaş altındaki üniversite öğrencileri için KOSGEB
kapsamında sektörel eğitim olanakları sağlayacak ve yeterli düzeyde
nakit desteği vereceğiz.
• Askerlik süresini kısaltacağız. Öğrencilerin askerlik hizmetlerini
yaz tatillerinde üçer aylık dönemler halinde tamamlayabilmesini
sağlayacağız.

ÖZGÜVEN SAHİBİ, ÖZGÜR VE HOŞGÖRÜLÜ BİR GENÇLİK
Uluslararası gençlik değişim programlarını, daha fazla ülke ve daha
fazla okulla bağlantı kurarak genişleteceğiz.
•	 Bu programlara katılan gençlerin ulaşım ve yaşam giderlerini
karşılamaya yetecek düzeyde ödenek sağlayacağız.
•	 Gençlerin farklı kültürleri tanıması, dünyaya daha açık olması ve
uluslararası bir vizyon kazanması için “Hareketli Gençlik” girişimini
başlatacağız.
•	 Sosyal etkinlik seçeneklerinin az olduğu bölgelerden başlayarak
sosyal, kültürel ve sanatsal etkinliklerin düzenlenebileceği “Gençlik
Evleri” kuracağız.
•	 Merkezi bütçeden yerel yönetimlere ayrılan kaynağın belli bir
kısmının, gençlere yönelik sosyal etkinliklerde kullanılmasını zorunlu
kılacağız.

106

ETKİN VE KATILIMCI BİR GENÇLİK
HAKLARININ BİLİNCİNDE BİR GENÇLİK
•	 Gençlerin, sahip oldukları haklar konusunda farkındalık kazanması
için “Yurttaşlık ve İnsan Hakları” dersini yeniden düzenleyerek,
ortaöğretimde zorunlu hale getireceğiz.
•	 Ailelere, genç hakları ve gençlik psikolojisi konularında bilgilendirme
sağlayacak kurslar ve eğitim programları sunacağız.
•	 Gençleri katılım ve demokratik haklar konusunda bilgilendirmeye
yönelik eğitim programları geliştireceğiz.
GENÇLER HER ALANDA SÖZ SAHİBİ OLACAK
• Anayasa’nın 58. maddesinde yer alan gençleri “olağan şüpheliler”
olarak algılayan anlayışı değiştireceğiz.
•	 Anayasa’da yapacağımız değişiklikle, gençlerin temel hak ve
özgürlüklerden eşit biçimde yararlanmasını ve toplumsal, ekonomik ve
siyasal yaşama etkin biçimde katılmasını sağlamak konusunda devleti
yükümlü kılacağız.
•	 TBMM’de bir “Gençlik İhtisas Komisyonu” kurarak, gençlik haklarının
etkin şekilde savunulmasını sağlayacağız.
•	 Gençlik STK’lerinin, üniversite öğrenci konseylerinin ve İl Gençlik
Meclislerinin temsilcilerini kapsayacak bir “Ulusal Gençlik Konseyi”
oluşturacağız.
•	 Üniversite öğrenci konseylerinin üniversite senatolarında ve fakülte
yönetimlerinde temsil edilmesini yasal güvence altına alacağız.
•	 Gençlik STK’lerine idari ve mali destek sağlayacak, gençlikle ilgili
projeleri teşvik edeceğiz.

GELECEĞE UMUTLA BAKAN ÇOCUKLAR
KURUMSAL VE YASAL DÜZENLEMELER
•	 Aile ve Sosyal Politikalar Bakanlığı’nı, Aile ve Çocuk Bakanlığı adı
altında icracı bir bakanlık olarak yeniden yapılandıracağız.
•	 Çocuk politikalarıyla ilgili temel hedefleri ve yasal düzenlemeleri

107

özerk bir yapıda oluşturulacak Türkiye Çocuk Kurumu ile birlikte
gerçekleştireceğiz.
•	 TBMM bünyesinde, çocukların yüksek yararını gözetecek
Çocuk Adalet Komisyonu ve Adalet Bakanlığı bünyesinde çocuk
rehabilitasyon merkezleri kuracağız.
•	 Çocuk yoksulluğunu önlemeye yönelik Türkiye Çocuk Politikası’nı
hayata geçireceğiz.
•	 5395 sayılı Çocuk Koruma Kanunu’nu yeniden yapılandıracağız.
•	 Çocukların adli vakalara karıştığı durumlarda çocuk haklarının
korunmasını yasal güvence altına alacağız.
•	 BM Çocuk Hakları Sözleşmesi’nin 3. protokolündeki bireysel başvuru
hakkını onaylayacağız.
•	 Tüm yerel yönetimlerde çocuk dostu kent uygulamalarının hayata
geçirilmesi için yasal düzenlemeler yapacağız.

ÇOCUK YOKSULLUĞU
•	 CHP Aile Sigortası Programı ile yoksul çocukların sağlık, beslenme,
kreş ve eğitim başta olmak üzere tüm gereksinimlerini karşılayacağız.
•	 Aile Sigortası kapsamında yoksul çocuklara nakit desteği
sağlayacağız.
•	 Okullarda ücretsiz öğle yemeği uygulaması başlatacağız.
•	 Çocukların yoksulluk döngüsü içinde kalmasının temel nedeni olan
eğitimden kopma ve çocuk işçiliğini engelleyeceğiz.
•	 Doğan her yoksul çocuğa, mama ve bebek bezi de dâhil olmak
üzere, ilk altı aylık tüm hijyenik ihtiyaçlarını sağlayan “bebek sandığı”
vereceğiz.

AİLE MERKEZLERİ
• Türkiye’nin her ilinde kuracağımız toplam 15.000 “Aile Merkezi”
ile her çocuğun sağlık, beslenme, eğitim, sosyal ve kültürel gelişim
konularında yeterli olanaklara kavuşmasını sağlayacağız.
•	 45 bin uzman istihdam ederek sağlık ve bakım, rehberlik ve psikolojik
destek, oyun ve kültür-sanat hizmetleri sunacağız.
108

•	 Aile Merkezleri’nde çocuklara sadece fiziksel değil, duygusal ve
bilişsel gelişim hizmeti de vereceğiz.
•	 Anne-baba adaylarına çocuk sağlığı ve beslenmesi eğitiminin yanı
sıra rehberlik ve psikolojik destek hizmetleri sağlayacağız.

SAĞLIKLI ÇOCUK, SAĞLIKLI TOPLUM
•	 Temel sağlık hizmetlerini, her çocuk için tamamen ücretsiz hale
getireceğiz.
•	 Doğum öncesi ve sonrasına yönelik hizmet vermek üzere aile
hekimlerini de kapsayacak sistematik programları ve kurumsal
altyapıları geliştireceğiz.
•	 Bebeklerin özellikle ilk altı ayda anne sütü ile beslenmesini teşvik
edeceğiz.
•	 Türkiye genelinde sadece büyük kentlerde bulunan çocuk
hastanelerini yaygınlaştıracağız.

EĞİTİMDE DÖNÜŞÜM
•	 Çocukların bilişsel gelişimi ve okula hazırlık deneyimini güçlendirmek
için okul öncesi eğitimi zorunlu ve ücretsiz yapacağız.
•	 Eğitimde niteliği geliştirmek ve herkese fırsat eşitliği sağlamak için
eğitime ayrılan kaynakları artıracak, yatırımların eğitim bütçesi içindeki
payını genişleteceğiz.
•	 Ezbere ve sınava odaklı eğitim sistemini değiştireceğiz. Önceliğimiz
öğrencinin becerileri ve öğrenme deneyimi olacak.
•	 Yurttaşlık bilinci, ayrımcılıkla mücadele ve insan hakları derslerine
müfredatta yer vereceğiz.
•	 Spor, sanat ve kültür etkinlikleri gibi ders dışı olanaklarla okulları
cazibe merkezleri haline getireceğiz.

ÇOCUK İSTİSMARI
•	 Şiddetin bir eğitim aracı olarak kullanılmasının önüne geçeceğiz.
•	 Çocuklara uygulanan şiddetin, disiplin yetkisi çerçevesinde
meşrulaştırılmasına izin vermeyeceğiz.

109

•	 Çocuk istismarının etkin şekilde cezalandırılmasını sağlayacağız.
•	 Çocukların mağdur olduğu durumlarda, mağduriyetin giderilmesine
öncelik vereceğiz.
•	 Adli vakalara karışan çocuklara sosyal hizmet uzmanı, psikolog,
sosyolog, pedagog ve hukukçulardan oluşan bir ekip tarafından destek
sağlayacağız.
•	 Çocukların şiddet döngüsü ve suç döngüsü içinde kalmalarına izin
vermeyeceğiz.
•	 Suça karışmış çocukların cezalandırılmasını değil, eğitilerek topluma
yeniden kazandırılmasını hedefleyeceğiz.
•	 Çocuk Mahkemeleri’ni ve yargılama süreçlerini bu amaca hizmet
edecek şekilde yeniden yapılandıracağız.
•	 Çocuk tutukluluğuna son verecek, çocuk cezaevlerini kapatacağız.
•	 Özellikle kız çocuklarının erken yaşta evlendirilmelerinin önüne
geçeceğiz.
•	 Milli Eğitim Bakanlığı, Aile ve Sosyal Politikalar Bakanlığı ve Adalet
Bakanlığı’nın iş birliğine dayalı olarak çalışacak bir Çocuk İhbar Hattı
kuracağız.

KİMSESİZ ÇOCUKLAR
•	 Koruyucu ailelik ve evlat edinme uygulamalarını yaygınlaştıracak,
gerekli denetimleri düzenli hale getireceğiz.
•	 18 yaşına gelerek yetiştirme yurdundan ayrılmak zorunda kalan ve
eğitim hayatlarını sürdüremeyen kimsesiz çocuklara, kamu istihdam
projelerinde öncelik sağlayacağız.

YAŞAM STANDARDI YÜKSEK EMEKLİLER
EMEKLİLER İÇİN KALİTELİ BİR YAŞAM
•	 Emeklilere Ramazan ve Kurban Bayramlarında birer maaş ikramiye
vereceğiz.
•	 Çalışanların maaşı ile emekli aylığı arasındaki uçurumu kapatacağız.
•	 Emeklilerin, milli gelir artışından refah payı almasını sağlayacağız.

110

•	 Emekli aylıklarını gıda ürünlerinin enflasyonuna göre artıracağız.
•	 Emeklilere kamu çalışanları ile aynı oranda banka promosyonu
verilmesini sağlayacağız.
•	 Emekliler için muayene ve ilaç katılım paylarını ve fark ücretlerini
kaldıracağız.

EMEKLİLER ARASINDAKİ EŞİTSİZLİKLER
•	 Adil bir intibak yasası çıkaracağız.
•	 Sosyal güvenlik kurumlarını gerçek anlamda tek çatı altında
birleştireceğiz.
•	 Taban aylıklarındaki dengesizliği, memur emeklilerini temel alarak
gidereceğiz.
•	 Katsayı ve gösterge sistemini yeniden düzenleyeceğiz.
•	 Emeklilik için yeterli çalışma günü sayısına ulaştığı ve primlerini
ödediği halde, yaşının dolmasını bekleyenlerin mağduriyetini
gidereceğiz.

EMEKLİLERE DAHA FAZLA SÖZ
•	 Emekli sendikalarının önüne çıkarılan yasa dışı engelleri kaldıracağız.
•	 Yerel düzeyde Emekli Meclislerinin kurulmasını destekleyeceğiz.

TOPLUMUN FAAL BİREYLERİ EMEKLİLER
•	 Yerel yönetimlerle birlikte emekli kulüpleri açacağız.
•	 Her türlü kültürel etkinlikte yaşlı indirimi uygulayacağız.
•	 Turizm Bakanlığı bünyesinde ve TÜRSAB iş birliği ile gerçekleştirilecek
kültür turizmi projeleri ile emeklilerimize makul ücretlerle gezi ve tatil
olanağı sağlayacağız.
•	 Sosyal tesis olanakları bulunmayan meslek grupları için yeni
tesisler yapacak ve emeklilerimizin bu olanaklardan en geniş şekilde
yararlanmasını sağlayacağız.

111

HER ALANDA VAR OLAN ENGELLİLER
MUHTAÇ AYLIĞI DEĞİL, “YAŞAM AYLIĞI”
•	 Aile Sigortası kapsamındaki engellilere, % 40 engellilik düzeyi için 400
TL, % 60 engellilik düzeyi için 600 TL yaşam aylığı bağlayacağız.
•	 Bakıma muhtaç tüm engellilere bakım hizmeti vereceğiz.
•	 Evde bakım aylığı alan yurttaşlarımızı sosyal koruma kapsamına
alacağız.
•	 Kısa ve uzun süreli kurumsal bakım hizmetlerini yaygınlaştıracağız.
•	 Özel beslenme ihtiyacı olan engellilerin beslenme ihtiyaçlarını
ücretsiz karşılayacağız.

ENGELLİLER İÇİN ÜCRETSİZ SAĞLIK HİZMETLERİ
•	 Engellilerin tıbbi malzeme ve ihtiyaçlarını ücretsiz karşılayacağız.
•	 Engellilerin kamu kurumlarına yapacakları her başvuru için ayrı ayrı
rapor alma çilesini bitireceğiz.
•	 Herhangi bir ölçüte bakılmaksızın tüm engelli yurttaşlarımızı sosyal
güvenlik kapsamına alacağız.
•	 Engellilerin rehabilitasyonunu, sağlık, eğitim ve sosyal hizmetlerle
ilgili tüm yasalara ve engellilere özel yasalara dâhil edeceğiz.
•	 Zihinsel engellilerin erken tanı, tedavi ve eğitimi için özel projeler
geliştirecek ve uygulayacağız.

EĞİTİMDE FIRSAT EŞİTLİĞİ
•	 Tüm engellilere koşullarına uygun, çok yönlü eğitimi eşit, nitelikli ve
ücretsiz sağlayacağız.
•	 Engellilerin kaynaştırıcı bir ortamda eğitim alabilmeleri için öncelikle
eğitim kurumlarının fiziksel koşullarını engellilere uygun hale
getireceğiz.

112

•	 Engellilerin diğer yurttaşlarımızla birlikte eğitim alabilmesine öncelik
verecek, bunun mümkün olmadığı durumlar içinse engelli okullarını
destekleyecek ve bu okulların sayılarını artıracağız.
•	 Zihinsel engelli ve otizmli bireylerin yaşam boyu öğrenme
ihtiyaçlarını gözetecek, örgün eğitimden dışlanmalarını engelleyeceğiz.

ÇALIŞMAK İSTEYEN ENGELLİLERE İŞ OLANAĞI
•	 Kamuda ve özel sektörde engelliler için ayrılan boş kadroları
doldurarak 50 bin engellinin istihdam edilmesini sağlayacağız.
•	 Engelli kadrolarını ve kotalarını artıracağız.
•	 Engellilere yönelik etkin meslek edindirme programları geliştirecek,
çalışma yaşamına uyum için rehberlik hizmeti vereceğiz.
•	 Engellilerin bilgi kaynaklarına tüm yurttaşlarla eşit koşullarda
erişebilmesini sağlayacağız.
•	 İşverenlerin engelli istihdam etmeyi tercih etmesi için özel teşvikler
geliştireceğiz.

ENGELLİ DOSTU İŞ YERİ
•	 Tüm iş yerlerinin fiziksel koşullarının engellilere uyumlu hale
getirilmesi için destek sağlayacağız.
•	 Korumalı İş Yerleri Yasası çıkararak engelli yurttaşlarımızın çalışma
hakkını güvence altına alacağız.
•	 Engellilerin eşit işe eşit ücret almasını güvence altına alacağız.

TOPLUMUN HER ALANINDA ERİŞİLEBİLİRLİK
•	 Engellilerin tüm kamu hizmetlerine ve toplumsal yaşamın her alanına
eşit şekilde erişebilmeleri için “erişilebilirlik standartları” geliştireceğiz.
•	 Tüm altyapı hizmetlerini engellilere uygun şekilde yeniden
düzenleyeceğiz.
•	 Engellilerin ulaşım hakkının güvence altına alınması için “politika
takip sistemi” oluşturacağız.
•	 Engellilere uygun yolcu taşıma hizmetlerini teşviklerle
destekleyeceğiz.

113

•	 Engelli rehberlik merkezleri ile engellilerin kültürel ve sosyal
olanaklarını artıracağız.
•	 Engelli spor kulüplerini malzeme ve tesisler açısından destekleyeceğiz.

KİMSEYE MUHTAÇ OLMAYAN YAŞLILAR
KALİTELİ VE ÇAĞDAŞ BAKIM ANLAYIŞI
•	 Tüm kentlerde yaşlı bakımevleri açacağız.
•	 Huzurevlerinin sayısını yoğun ihtiyaç duyulan bölgelerden başlayarak
artıracağız.
•	 Evde destek ve bakım hizmetlerini geliştirecek ve yaygınlaştıracağız.
•	 İhtiyacı olan yaşlılar için yerel yönetimlerle iş birliği içerisinde evlere
sıcak yemek hizmeti sunacağız.
•	 Evde yaşlılara bakan aile üyeleri için sosyal, psikolojik ve finansal
destek programları oluşturacağız.
•	 Eğitimli ve donanımlı yaşlı bakım personeli yetiştireceğiz.

YAŞLILARA ÖZEL SAĞLIK HİZMETLERİ
•	 Temel sağlık hizmetlerinde katılım payı alınmasına son vereceğiz.
•	 Önleyici sağlık hizmetleri ile erken tanı ve tedavi hizmetlerinin
sağlanacağı yaşlılık (geriatri) hastaneleri açacağız.
•	 Göz, diş sağlığı ve genel sağlık durumunun korunması için uzman
ekiplerle düzenli taramalar gerçekleştireceğiz.

ÇALIŞMA VE SOSYAL GÜVENLİK
•	 Üç ayda bir 6OO TL olarak ödenen 65 Yaş Aylığını Aile Sigortası
Programı kapsamında 9OO TL’ye çıkaracağız.
•	 Çalışmak isteyen yaşlı yurttaşlara uygun istihdam seçenekleri
sunacağız.
•	 Yaşlı yurttaşlarımızın değişen teknolojilere uyum sağlayabilmeleri için
kısa süreli ve amaca yönelik eğitim programları hazırlayacağız.

114

DAHA BAĞIMSIZ VE DAHA SOSYAL YAŞLILAR
• Yaşlılara dönük sosyal hizmetleri bir arada sunan toplu konut projeleri
geliştireceğiz.
•	 Yaşlıların sosyal ve kültürel hayattan uzak kalmaması için yaşlılara
dönük sosyal kulüpleri yaygınlaştıracağız.
•	 Kamusal alanları yaşlılara uygun şekilde düzenleyeceğiz.
•	 Kentlerde yaşlıları gözeten özel trafik uygulamaları geliştireceğiz.
•	 Yaşlılara dönük projelerin geliştirilmesinde danışmanlık hizmeti
vermek üzere yerel yönetimler bünyesinde “Kıdemli Yurttaş Konseyleri”
kuracağız.
•	 Yakın bir dönemde nüfusumuzun önemli bir bölümünün yaşlılardan
oluşacağından hareketle hukuk sistemimizi yaşlı haklarını gözetecek
şekilde yeniden düzenleyeceğiz.

YURTTAŞ İÇİN NİTELİKLİ KAMU HİZMETİ
Ülkemizin kamu yönetiminde kayırmacılıktan uzak evrensel hizmet
ilkelerinin benimsenmesi büyük bir zorunluluk haline gelmiştir. CHP
toplumun ihtiyaçlarına öncelik veren ve toplum yararını esas alan köklü
bir kamu yönetimi reform programını özenle ve tüm ayrıntıları dikkate
alarak hazırlamıştır.
AKP iktidarı devletin kurumsal yapılanmasını ve kamu yönetimini büyük
bir keyfilik, ilkesizlik ve kayırmacılık ortamının içine sokmuştur. Öngörüsüz,
partizanca ve şahsileşmiş müdahaleler nedeniyle kamu yönetimi
hakkaniyetsiz ve verimsiz işleyen bir çıkar çarkına dönüştürülmüştür.
Liyakat, verimlilik ve kamu hizmetlerinde ayrım gözetmeme ilkeleri
ayaklar altına alınmıştır. Bir siyasi parti olarak AKP, hükümet olmakla ve
hükümeti yönetmekle yetinmemiş, kamu kurumlarını tepeden tırnağa
siyasallaştırarak “parti-devlet yönetimi” anlayışını topluma dayatmaya
kalkışmıştır.
Siyasi veya şahsi tutumlarla kurumların işlevsizleştirilmesi ve kadroların
etkisizleştirilmesi nesnel kamu yönetimi anlayışı bakımından kabul
edilebilir bir durum değildir. Kurumların hesap verebilirlikten uzak
faaliyet göstermesi ne kadar yanlış ise, siyasi müdahalelerle çalışamaz
hale getirilmesi de o ölçüde yanlıştır. Varlık nedeni topluma hizmet
sunmak olan kamu kuruluşlarının keyfilik ya da partizanca tasfiye anlayışı
ile hareket etmesinin bir an önce önüne geçilmelidir. Kurumlar görev
tanımlarına uygun biçimde faaliyet göstermeli, yasal sınırlara riayet
etmeli ve liyakat ölçütlerine dayanan personel rejimi anlayışıyla hareket
etmelidir.
Tüm kamu pozisyonları için liyakat kriterleri yeniden belirlenmeli ve
sınav sistemleri yurttaşların bilgisine açık biçimde hakkaniyet gözetilerek
yeniden oluşturulmalıdır. CHP iktidarında sınavsız işe almalara son
verilecek, tayin ve terfilerde tamamen siyasileşmiş tercihlerin önüne
geçilecektir. CHP gerek sınav sistemleri, gerekse çalışma koşulları ve
tayinleri itibarıyla yurttaşların kendilerini yeniden kamu sisteminin işleyen
bir parçası olarak görmesini sağlayacaktır.

115

116

CHP, yurttaşlarımızın e-devlet olanaklarını kolaylıkla kullanılabileceği
çağdaş bir altyapıyı kuracaktır. Yurttaşların sorunlarına ve beklentilerine,
teknolojik araçlarla kalıplaşmış şekilde geri dönüş yapılması alışkanlığıyla
yetinilmeyecektir. Yaşlı ve elektronik okuryazarlığı olmayan yurttaşlara
destek olanakları sunulacaktır. CHP evrensel ve etkili kamu hizmeti
anlayışından hareketle yurttaşların kâr amaçlı katılım payı, harç vb.
maliyetlere katlanmasına izin vermeyecektir.
CHP iktidarında kamu hizmetlerinde etkililik ve verimlilik ilkelerine
“yurttaş” boyutu eklenecektir. Kamu hizmetlerinin bir lütuf olarak değil,
bir yurttaşlık hakkı gereği devlet tarafından verilmesi gerektiği anlayışı
hâkim kılınacaktır. Yurttaş kamu yönetimi ilişkileri siyasi etkilerden ve
menfaat ilişkilerinden arındırılacaktır. Merkezi ya da yerel yönetimler
tarafından yürütülen tüm işlemlerde yurttaşların beklenti ve talepleri esas
alınacak, hiç kimsenin kişisel menfaat sağlanmasına göz yumulmayacaktır.
Devlet ve kamu görevlileri dünya tarihinde benzerine az rastlanan büyük
yolsuzluklara alet edilmeyecek, kamu yönetimi tümüyle gün ışığına
çıkartılacaktır.
ÜLKEMİZİ GELECEĞE TAŞIYACAK BİR EĞİTİM SİSTEMİ
Eğitim, tüm insanlar için vazgeçilmez bir ihtiyaç ve temel bir insan
hakkıdır. Bireyler tüm yeteneklerini ancak nitelikli eğitim sayesinde
ortaya çıkartabilir, kendini ancak iyi bir eğitim sayesinde tam olarak
gerçekleştirebilir. Eğitim erdemli yurttaşlar yetiştirmenin başlıca
unsurudur. Eğitim, bireysel gelişimi sağladığı kadar, toplumsal
eşitsizliklerin giderilmesini de sağlayan en temel araçtır. Eğitim yoksulu
varlıklı, güçsüzü güçlü kılar. İnsanlığın ortak değerlerini anlamaya,
paylaşmaya ve gelişmesine katkıda bulunmaya olanak tanır. Toplumların
daha uygar, daha demokratik ve daha müreffeh olmasını sağlar.
CHP’nin öncelikli siyasi hedefi nitelikli eğitimin evrensel bir hak olarak
her yurttaş için sağlanmasıdır. CHP, yurttaşlarımızın gelecekleri hakkında
söz sahibi olması ve bağımsız bireyler olarak yaşayabilmesi için eğitimin
vazgeçilmez olduğuna inanır. Eğitim, CHP’nin özellikle kadın-erkek eşitliği,
yoksullukla mücadele ve kalkınma alanında en önemli aracı olacaktır. CHP
eğitime yapılan tüm yatırımların, aslında özgürlüğe, barış içinde bir arada

117

yaşamaya ve toplumsal gelişmeye yapıldığı görüşündedir. Demokratik ve
çağdaş değerlere uygun biçimde verilen bir eğitim, kültürel önyargılara ve
gelir, etnik grup, mezhep eşitsizliklerine karşı en büyük mücadele aracıdır.
Günümüzde eğitim, insani gelişmenin ve sosyal adaletin olduğu kadar
ekonomik kalkınmanın da başlıca kaynağıdır. Bilgi ekonomisinin asli
unsuru olan vasıflı iş gücü ve zengin insan kaynakları ancak çağımızın
gereklerine uygun bir eğitim sistemi sayesinde yaratılabilir. Yenilikçi, ileri
teknoloji kullanan ve yüksek katma değer üreten bir ekonominin ön
koşulu nitelikli ve eşitlikçi bir eğitim sisteminin var edilmesidir. CHP bu
hedefe ulaşmanın başlıca aracı olan zorunlu okul öncesi eğitimi, en az
sekiz yıl süreli kesintisiz temel eğitimi, ekonomi dünyasını taleplerini tam
olarak karşılayan bir mesleki eğitim sistemini ve öğrenmenin, araştırmanın
ve yaratıcılığın kaynağı olan özgür üniversite sistemini en kısa sürede
ülkemize kazandırma kararlığındadır.
HER İŞİN BAŞI SAĞLIK
Yurttaşların sağlık hizmetlerinden ihtiyaçları ölçüsünde, ihtiyaç duydukları
yer ve zamanda yararlanabilmeleri temel ilkemiz olacaktır. CHP, sağlık
hizmetlerine bütçeden ayrılacak payı artıracaktır. CHP iktidarında, daha
çok sayıda iyi eğitimli doktor, hemşire ve teknisyen yetiştirilecektir.
Yurttaşları hasta olmadan korumayı amaçlayan önleyici sağlık
hizmetlerine ağırlık verilecektir. CHP iktidarında, sağlık hizmetlerinden
yararlanmanın ön koşulu, yatırılan prim miktarı ya da kişinin cebindeki
parası olmayacaktır.
CHP, ayrım gözetmeksizin tüm toplum kesimlerine nitelikli sağlık
hizmetlerinin ulaştırılmasını sağlayacaktır. Sağlık hizmetlerinin niteliği
artırılırken, sağlık çalışanlarının, güvenceli şekilde çalışabilmesi için tüm
önlemler alınacak, tüm personelin özlük hakları ve çalışma koşulları
iyileştirilecektir. CHP, ilaç ve sarf malzemesi, ekipman ve yazılım
alanlarında yerli sağlık endüstrisinin gelişmesi için cesur adımlar atacaktır.
TÜBİTAK, tekno-kentler ve tıp fakültelerimizin iş birliğinde ulusal sağlık
teknolojiler geliştirilecektir.

118

KÜLTÜR VE SANAT
Önyargı, ötekileştirme ve ayrıştırmadan kaynaklanan kutuplaşma ve
çatışmaları ortadan kaldıracak uzlaşmacı bir siyasi ortamın yaratılması,
CHP’nin siyasi önceliklerinin başında gelmektedir. CHP iktidarında,
eşitlik, özgürlük ve dayanışma ilkeleri doğrultusunda geliştirilecek yeni
yaklaşımla, kültür çeşitliliğimize sahip çıkılırken, kültürel farklılıkların
ayrışmaya ve çatışmaya neden olması önlenecektir.
Kültürel ötekileştirmeden kaynaklanan, siyasi ve keyfi yasaklara ve sansüre
son verilmesi CHP kültür politikalarının merkezinde yer almaktadır. Kültür
endüstrileri, güzel sanatlar, performans sanatları, kültürel miras, yayıncılık,
sinema, müzik, fotoğrafçılık ve kültürel turizm gibi alanları kapsayan tüm
kültür ve sanat etkinlikleri, ülkemizin en büyük yaratıcı potansiyelidir.
CHP, kültür ve sanat alanlarında ticarileşmenin, insan yaratıcılığının ve
yenilikçiliğinin önüne geçmesine karşıdır. Kültür politikaları ekonominin
gelişmesini, ülke refahının artmasını ve yurttaşlarımızın duygusal ve
manevi bakımdan zenginleşmesini sağlayacak bir anlayış çerçevesinde
geliştirilecektir.
SPOR
Sporda öncelikli hedef ülkemizin genç nüfusunun insani ve sosyal
gelişmesine güç katacak olanaklar yaratmaktır. AKP iktidarı, spor alanında
niceliksel sonuçları başarı olarak tanımlayan bir anlayışı benimsemiştir.
Spor propaganda ve spekülatif inşaat yatırımları aracı olarak görülmüştür.
Kitlesel sporlar geri plana atılmıştır. Profesyonel sporlarda ise büyük
başarısızlıklar birbirini izlemiştir. Kaynaklar israf edilmiştir. Önemli spor
organizasyonlarının ülkemizde gerçekleşmesine yönelik girişimler
başarısızlıkla sonuçlanmıştır. AKP iktidarı federasyonları, spor kulüplerini
ve hatta sporcuları yandaşlar ve muhalifler olarak ayrıştırmıştır. Arkası
kesilmeyen siyasi müdahaleler sporu partizanlığın, entrikaların ve
şaibelerin odağı haline getirmiştir.

119

CHP iktidarında siyaset elini spordan tamamen çekecektir. Gençlik ve Spor
Bakanlığı’nın yönetiminde gençlere ağırlık verilecektir. CHP iktidarında
spor yeniden bir toplumsal diyalog ve etkileşim alanına dönüştürülecektir.
Taraftar gruplarının gözetlenmesi, fişlenmesi ve açılan davalarla
sindirilmesine son verilecektir. Statlarda orantısız polis şiddeti, gözaltılar
ve biber gazı kullanımı gibi uygulamalara izin verilmeyecektir.
CHP iktidarında sporcu eğitimi ve spor tesisi altyapısı geliştirilmesine
öncelik verilecektir. CHP, çocuk-yaşlı tüm yurttaşların düzenli olarak spor
yapabileceği ortamların yaratılması için çalışacaktır. Tüm yurttaşların
ihtiyaçlarını karşılayacak şekilde her semtte spor alanları, yeşil alanlar
ve amatör kulüpler oluşturulacaktır. CHP’nin hedefi gençlere sporu
sevdirme ve her alanda başarılı olacak sporcular yetiştirmektir. CHP spor
politikalarını eşitlik ve dayanışma ilkesi temelinde şekillendirecektir.
ULAŞTIRMA: BÜTÜNLEŞME VE KALKINMANIN ALTYAPISI
CHP’nin ulaştırma projelerinin planlama ve gerçekleştirme sürecinde
kamu yararı, halkın katılımı, ulusal kaynaklar ve teknolojilerden öncelikle
yararlanılması, çevrenin korunması, hesap verilebilirlik ve şeffaflık ilkeleri
esas alınacaktır. Hedef, Türkiye için nitelikli ve sürdürülebilir bir ulaştırma
altyapısını en kısa zamanda oluşturmaktır. CHP, ilgili tüm tarafların
katılımı ile kısa ve uzun vadeli bir Ulaştırma Ana Planı hazırlayarak, bu
planın öncelikleri içerisinde hareket edilmesini sağlayacaktır. Planın ana
amaçlarından biri ülkemizin doğusu ve batısı, kuzeyi ve güneyi arasındaki
ulaşım bağlarını güçlendirmek olacaktır. Yolcu ve yük taşımacılığında
ve enerji kaynaklarının aktarımında farklı bölgeler arasında bağlantı
sağlayacak stratejik bir ulaştırma koridoru yaratılacaktır. Kara, demiryolu,
havayolu ve deniz taşımacılığı entegre edilerek ulusal strateji planlarının
geliştirilmesi ve yatırımların kısa vadeli hesaplarla yapılmaması
sağlanacaktır. Kentsel ulaşım ve bölgesel kalkınma hedefleri birbiri ile
uyumlu hale getirilecektir.

120

ÖNCE YURTTAŞLARIMIZIN VE ÜLKENİN GÜVENLİĞİ

KAMU YÖNETİMİ REFORMU

CHP, yurttaşlarımızın güvenliğini sağlamak için anayasal haklardan ve
uluslararası sözleşmelerden kaynaklanan kazanımlarını özenle korumanın
gerekliliğine inanmaktadır. CHP iktidarında, yurttaşlarımızın özgürlüklerini
gölgeleyecek hiçbir keyfi uygulama ya da eylem yaptırımsız kalmayacaktır.
Diğer yandan güvenlik birimlerinin yurttaşların güvenliğini tehdit eden
her türlü unsura karşı verecekleri mücadelede zafiyete uğratılmalarına
izin verilmeyecektir. Ulusal ve bölgesel düzeyde her türlü terör eylemine
karşı, uluslararası kurum ve kuruluşlarla iş birliğine önem verilecektir.
AB ve Türkiye’nin ait olduğu diğer çok uluslu örgütlerin terörün iç ve dış
finans kaynaklarını kurutma çabalarına destek olunacaktır. Sınırlarımızın
ihmal edilen güvenliği yeniden tesis edilecek ve hiçbir silahlı grubun
Türkiye Cumhuriyeti sınırları içinde terörist faaliyetlerde bulunmasına izin
verilmeyecektir. CHP’nin ana hedefi Türkiye’yi yurttaşlarımızın ve özellikle
kadınların başta evleri ve yaşadıkları köy ve mahalle olmak üzerinde
yurdun her köşesinde kendilerini güvende hissedecekleri bir ülke haline
getirmek olacaktır.

YURTTAŞTAN YANA KAMU YÖNETİMİ

SONUÇ
CHP iktidarında, yurttaşların tarafsızlık ilkesine göre kamu hizmeti
almasına özen gösterilecektir. Kamu kuruluşlarının kurumsal saygınlık
ve görev tanımlarını zedeleyecek keyfiliklere son verilecektir. Her türlü
kayırmacılığı ortadan kaldırmak için kararlı bir mücadele verilecektir.
Kurumların yönetiminde etkinlik ve nesnellik yeniden tesis edilecektir.
Kamu çalışanlarının iş güvencesini tehlikeye atan siyasi uygulamalara göz
yumulmayacaktır. Yurttaşlara eksik hizmet verilmesini kabul etmeyen bir
kamu hizmeti anlayışı benimsenecektir.

121

ESNEK VE DAYANIŞMACI KAMU KURUMLARI
•	 Kamu yönetim birimleri arasında güç ve yetki mücadelesine dayalı
rekabet yerine, karşılıklı bilgi alışverişi ve desteğe dayalı bir yönetim
anlayışını esas alacağız.
•	 Merkeziyetçi, bürokratik ve otoriter mevcut anlayışın yerine, idari
ve mali yetkilerin ülke geneline yayıldığı, demokratik ve katılımcı bir
yaklaşımı benimseyeceğiz.
•	 Yetki genişliği kapsamında kurulan taşra kuruluşlarına daha fazla
yetki devredilmesini sağlayacağız.
•	 Bürokratik karar alma süreçlerinde etkinlik ve esneklik sağlayacağız.
TOPLUM İÇİN KAMU YÖNETİMİ
•	 Halktan kopuk, tek taraflı, buyrukçu ve yasakçı mevcut kamu
yönetimi sistemi yerine, karar alma süreçlerinde ilgili meslek kuruluşları
ve diğer STK’lerin temsil edildiği yeni kamu yönetimi sistemini hayata
geçireceğiz.
•	 “Devlet için yurttaş” anlayışına son vererek “yurttaş için devlet”
anlayışıyla hareket edeceğiz.
•	 Bireyin devlet otoritesi karşısında siyasi, sosyal, kültürel ve ekonomik
hak ve özgürlüklerini koruyacağız.
•	 Yurttaşın beyanının özel durumlar haricinde esas olmasını
sağlayacağız.
•	 Devlet ve vatandaş arasındaki karşılıklı güven ilişkisini tesis edeceğiz.
•	 E-devlet araçlarının etkin şekilde kullanılmasını sağlayacağız.

122

NİTELİKLİ, PLANLI VE GÜVENİLİR KAMU HİZMETLERİ
•	 Farklı kurumlar arasında eşgüdümün sağlanması için merkezi bir
yönetsel planlama anlayışını hâkim kılacağız.
•	 Kamu yönetiminde nesnel ve gerçekçi stratejik planlama anlayışını
hayata geçireceğiz.
•	 Yapılan stratejik planların, hedefine ulaşıp ulaşmadığının etkin ve
şeffaf şekilde denetlenmesini ve kamuya açıklanmasını sağlayacağız.
•	 Kamu hizmeti alımlarında ucuza mal etme kadar kaliteye ve işin
gerektirdiği standartlara uygun hareket edilmesine önem vereceğiz.
•	 Kamu hizmetinin nasıl karşılanacağını tek tek ve ayrıntılı olarak
inceleyerek belirleyeceğiz.
•	 Kamu hizmeti alımlarında alımın gerekçelerinin net olarak
açıklanmasını sağlayacağız.
•	 Kamu kurumlarında hizmet standartları oluşturacağız.
•	 Yaygın hale gelen yöneten-yönetilen arasındaki “aracılar yoluyla
hizmetleri gördürme” uygulamalarını engelleyeceğiz.

KAMU VE KURUMLARIYLA BARIŞIK, GÜVENCELİ KAMU
ÇALIŞANLARI
•	 Kamu personel yönetimini yeniden yapılandıracağız.
•	 657 sayılı Devlet Memurları Kanunu’nu katılımcı bir yöntemle, güncel
ihtiyaçlara göre yeniden düzenleyeceğiz.
•	 Kamu personel yönetimini, özerklik, katılımcılık ve yönetişim ilkeleri
doğrultusunda düzenleyeceğiz.
•	 Devlet ve kamu personeli arasında güven ilişkisini yeniden
sağlayacağız.
•	 Tüm kamu çalışanlarının iş tanımlarının açık şekilde yapılmasını
sağlayacağız.
•	 Kamu çalışanlarının yönetsel karar alma süreçlerine etkin katılımına
imkân vereceğiz.
•	 Kamu çalışanlarını temsil eden meslek kuruluşlarının ve
temsilcilerinin kendileri ile ilgili konularda karar alma süreçlerine daha
fazla katılmalarını sağlayacağız.
123

•	 Kurumlar arası geçişler ve muvafakat verme işlemlerini kayırmacılığı
önleyecek şekilde belli sınav ve ilkelere bağlayarak kolaylaştıracağız.
•	 Kamu çalışanlarının ideolojik soruşturmalarla mağdur edilmesine son
vereceğiz.
•	 Kamu çalışanlarına son 13 yılı kapsayacak şekilde sicil affı getireceğiz.

BÜROKRASİDE LİYAKAT
ATAMALAR
•	 Kamu personeli atamalarında siyasi ve başka amaçlarla yapılan
kayırmacılığı kaldıracağız.
•	 Atamalarda etik değerler ve mesleki liyakati esas kılacağız.
•	 İstisnai memurluk uygulamasının kötüye kullanılmaması için gerekli
tedbirleri alacağız.
•	 KPSS A grubu kadrolar dâhil her türlü kamu hizmetine giriş
sınavlarında kayırmacılığa ve öznel değerlendirmelere yol açan
mülakat ve sözlü sınav sistemini yeniden düzenleyeceğiz.
•	 Eş durumundan atama taleplerinde, aile birliğinin korunmasını esas
alacağız.
•	 Siyasi kadrolaşmanın yarattığı olumsuzlukları giderecek, siyasi
kadrolaşmaya son vereceğiz.
•	 Devlet memuriyetine girişte ve üst makamlara terfilerde her türlü
cinsiyet ayrımcılığını ortadan kaldıracağız.
GÖREVDE YÜKSELME VE UNVAN DEĞİŞİKLİĞİ
•	 Görevde yükselmelerde liyakat ve mesleki yeterliliğin esas alınmasını
sağlayacak, her türlü ayırımcılık ve kayırmacılığa son vereceğiz.
•	 Görevde yükselmelerde merkezi sınavda başarılı olma esası
getireceğiz.
•	 Kamu çalışanlarının göreve başladıktan sonra yükselmelerinde
gerekli fırsatların sağlanması için meslek içi yükselme sınavlarını
düzenli hale getireceğiz.
•	 Kadrosuzluk nedeniyle derece yükseltmesi gerçekleştirilmeyenlerin,
öğrenim durumları itibarıyla yükseltilebilecekleri en üst kadro
derecesine kadar gidebilmelerini sağlayacağız.
124

YÖNETİCİLER
•	 Üst düzey görevlere yapılacak tüm atamalarda gerekli bilgi ve
tecrübenin aranmasının yanında, göreve başlamadan önce, alanlarında
yetişmiş akademisyenlerin vereceği “profesyonel yöneticilik eğitimi”
almalarını sağlayacağız.
•	 Yöneticilik görevlerine yapılacak atamalarda yazılı sınavlarda başarılı
olan ve yöneticilik eğitimi almış olanlara öncelik tanıyacağız.
•	 Genel müdür ve üstü görevlere yapılacak atamalarda sözleşmeye
dayalı performans uygulamasına geçeceğiz.

KAMU ÇALIŞANLARINA İŞ GÜVENCESİ
•	 Kamu hizmetlerinin tam zamanlı, güvenceli, kadrolu işçi ve memurlar
tarafından verilmesini sağlayacağız.
•	 ILO Sözleşmeleri ve Gözden Geçirilmiş Avrupa Sosyal Şartı’nda
öngörülen istisnai haller dışında, kamu görevlilerinin sendikal hak ve
özgürlüklerinin önündeki tüm kısıtlamaları kaldıracağız.
•	 Kamuda esnek çalışma ve performans değerlendirme sistemine son
vereceğiz.
•	 Mevcut performans değerlendirme sisteminin yerine, nesnel ölçütleri
ve liyakati esas alan bir sistem geliştireceğiz.
•	 Keyfi cezalandırmaya dayalı yönetim anlayışına son vereceğiz.
•	 Zorunlu rotasyon adı altında yapılan sürgünlerin önüne geçecek,
geçmiş uygulamaların yarattığı mağduriyetleri gidereceğiz.

ÜCRET POLİTİKASI
•	 Kamu çalışanlarının sayısını, maaşlarını ve çalışma koşullarını
kademeli olarak OECD ülkeleri ortalamasına ulaştıracağız.
•	 Kamu çalışanlarının ücretlerinin hem iş yeri, hem ülke düzeyinde
toplu sözleşmeler yoluyla belirlenmesinin önündeki tüm kısıtlamaları
kaldıracağız.

125

•	 “Eşit işe eşit ücret” ilkesini temel alacak, kamu çalışanları arasındaki
ücret adaletsizliklerini ve ek ödeme farklılıklarını gidereceğiz.
•	 Emekli maaşları ve ikramiyelerinin belirlenmesinde kamu
görevlilerine yapılan tüm ek ödemeleri hesaba katacağız.
•	 Yıllık zam oranlarının, ekonomik büyümeden kaynaklanan
refah payını içerecek şekilde, yıllık enflasyon oranının üzerinde
belirlenmesine yönelik yasal düzenleme yapacağız.

KAMU ÇALIŞANLARI İÇİN SÜREKLİ EĞİTİM
•	 Kamudaki hizmet içi eğitimi niceliksel zorunlulukları yerine getirme
amaçlı olmaktan çıkaracağız. Eğitimlerin niteliğini artıracağız.
•	 Kamu kurum ve kuruluşlarındaki eğitim birimlerinin, hizmet içi
eğitimleri kurulacak olan Merkezi Personel Regülasyon Birimi’nin
eşgüdümünde vermesini sağlayacağız.
•	 Hizmet içi eğitimlerin özel eğitim kuruluşları veya eğiticiler tarafından
verilmesinin yol açtığı ticarileşmenin önüne geçeceğiz.
•	 Tüm kamu çalışanlarına bireysel gelişim, kamu hizmeti hassasiyeti ve
etik konularında sürekli gelişim eğitimleri sunacağız.

ŞEFFAFLIK VE ETKİN DENETİM

KAMU YÖNETİMİNDE ETİK İLKELERİ EGEMEN KILACAĞIZ
•	 Kamu yönetiminde etik ilkelerin ve kuralların yerleşmesini sağlayacak
düzenlemeleri hayata geçireceğiz.
•	 Atıl durumdaki Başbakanlık Kamu Etik Kurulu’nun yapısını ve
işlevlerini yeniden düzenleyeceğiz.
•	 Kamu kurum ve kuruluşlarındaki etik komisyonlarını işler hale
getireceğiz.
•	 Bu birimleri çalışanlara mesleki etik konusunda danışmanlık hizmeti
ve eğitim veren birimlere dönüştüreceğiz.

126

YOLSUZLUKLA ETKİN VE KAPSAMLI MÜCADELE
•	 Kamu çalışanları ile sınırlı kalmayacak ve tüm toplumu içerecek bir
yolsuzlukla mücadele kampanyası başlatacağız.
•	 Rüşvet ve yolsuzlukla etkin mücadele için her türlü yasal düzenlemeyi
yapacak, kamunun ekonomik faaliyetlerinde saydamlığı, iç ve dış
denetimin etkinliğini artıracağız.
•	 Kamu yönetiminde rüşvet ve suistimal suçu işleyenlerin süratle
yargılanıp cezalandırılmasını sağlayacağız.
•	 Rüşvet ve yolsuzluk suçlarının cezasını artıracak, bu suçlarda zaman
aşımını kaldıracağız.
•	 Tüm kamu çalışanlarının iş tanımlarını netleştirecek, görev
çakışmalarını önleyerek etkinlik ve hesap verilebilirliği sağlayacağız.
•	 Kamu idarelerinde zorunlu durumlar dışında makam aracı kullanımını
ve bina kiralanmasını sınırlandırarak her türlü gereksiz ve kayırmacı
harcamanın önüne geçeceğiz.
•	 Yolsuzluklarla daha etkin mücadele etmek amacıyla AB’deki
uygulamaları örnek alarak Yolsuzlukla Mücadele Kurumu kuracağız.
•	 Toplumun yolsuzluklara karşı bilinçlendirilmesine önem verecek,
ilkokuldan başlayarak hak arama konusunda gerekli eğitimlerin
verilmesini sağlayacağız.
KAMU YÖNETİMDE HESAP VEREBİLİRLİK İLKESİNİ YERLEŞTİRECEĞİZ
•	 TBMM’de, başkanlığını muhalefetin yapacağı bir “Kesin Hesap
Komisyonu” kuracağız.
•	 Yeniden yapılandıracağımız Sayıştay’ın yetkilerini genişleterek
Sayıştay’a etkinlik kazandıracağız.
•	 Sayıştay’ın, denetim faaliyetlerinin, uluslararası denetim ve raporlama
standartlarına uygun olarak yürütülmesini sağlayacağız.
•	 Sayıştay raporlarının düzenli olarak tutulmasını ve TBMM’ye eksiksiz
olarak gelmesini güvence altına alacağız.

127

•	 Bütçe Kanunu’nun saydamlığını ve hesap verilebilirliğini olumsuz
etkileyen, mali disiplini bozan ve kamu kaynaklarının bütçe dışında
kullanılmasına neden olan özel hesap gibi uygulamaları kaldıracağız.
•	 Kamu yönetiminde özellikle ekonomik ve mali birim üst
yöneticilerinin TBMM komisyonlarına dönemsel olarak bilgi vermesini
sağlayacağız.
KAMU YÖNETİMİNDE ETKİN DENETİM
•	 Yürütmenin yargı denetiminden kaçmasına olanak tanıyan tüm
istisnaları ortadan kaldıracağız.
•	 Yargı organlarının verdiği kararların tam olarak uygulanmasını
sağlayacağız.
•	 Bilgi edinme ve etik kurullarında sivil toplum temsilcilerinin yüksek
düzeyde temsil edilmesini sağlayacağız.
•	 Kamu Denetçiliği Kurumu’nu (Ombudsmanlık) tam olarak
özerkleştireceğiz.
•	 Kurum’un idari konulardaki denetim yetkisini güçlendirerek, Kurum’u
yurttaşlar adına denetim yapan bir organ haline getireceğiz.
•	 Kamu mali yönetimi ve kontrol sistemini, kamu idarelerinin büyüklük,
yetki ve sorumluluklarını dikkate alarak esnek bir şekilde yeniden
yapılandıracağız.
•	 Kamu Başdenetçisi’nin TBMM Genel Kurulu’nda nitelikli çoğunlukla
seçilmesini sağlayacağız.
•	 Kamunun teftiş ve iç denetim birimlerinde nitelikli personel istihdamı
için gerekli tedbirleri alacak ve bu çerçevede istihdam koşullarını
iyileştirileceğiz.
KAMU YÖNETİMİNDE SAYDAMLIK
•	 Bilgi Edinme Kanunu’nu saydamlığı artıracak şekilde yeniden
düzenleyeceğiz.

128

•	 Kamu İhale Kanunu’nu AB standartlarına uygun hale getireceğiz.
•	 Kamu İhale Kurumu’na kaybettiği yetkileri yeniden kazandıracağız.
•	 Kamu alımlarında elektronik ihale sistemini hızla uygulamaya
geçireceğiz.
•	 Özelleştirme ihalelerine dair tüm süreçleri şeffaflaştıracağız.
•	 Kamusal işlerde ticari sır kavramını daraltacağız.
•	 Tüm kamu yöneticilerinin güncel mal bildirimlerinin, İnternet
ortamında kamuoyunun bilgisine sunulmasını zorunlu kılacağız.
DÜZENLEYİCİ VE DENETLEYİCİ KURUMLAR
•	 Düzenleyici ve denetleyici kurumları, yeniden özerk bir yapıya
kavuşturacağız. Siyasi iktidarın bu kurumlar üzerinde baskı kurmasını
engelleyeceğiz.
•	 Düzenleyici ve denetleyici kurumlara uzmanlığa ve katılıma dayalı
politika oluşturma işlevini verecek, bürokrasinin işlevini ise bu
politikaların uygulanmasıyla sınırlayacağız.
•	 Düzenleyici kurumlarda tüketici örgütlerinin temsilcilerine yer
vereceğiz.
•	 Rekabet Kurumu’nun işleyişine etkinlik kazandıracağız. Piyasalarda
hâkim durumun kötüye kullanılmasını engelleyeceğiz.
•	 Sermaye Piyasası Kanunu’nu küçük yatırımcıların yararı ve güvenliği
için yeniden düzenleyeceğiz.
•	 Sermaye piyasalarında manipülasyon ortamının oluşmasına kesinlikle
izin vermeyeceğiz.
KAMU BANKALARI VE KİT’LER
•	 Kamu bankaları üzerindeki siyasi baskıya son vereceğiz.
•	 Kamu bankalarının kaynaklarının siyasi ve kayırmacı bir anlayışla
kullanılmasına izin vermeyeceğiz.

YEREL YÖNETİMLER
•	 Merkezi yönetimle yerel yönetimler arasındaki görev ve kaynak
paylaşımını kamu yönetiminde etkinliği artıracak şekilde belirleyeceğiz.

129

•	 Bu paylaşımı, bölgeler arasındaki gelir ve gelişmişlik farklılıklarını
giderecek şekilde, yerelleşme esasına göre yeniden düzenleyeceğiz.
•	 Kamu kaynaklarının merkezi yönetim ile yerel yönetimler arasında
paylaşımını yetki ve sorumluluk paylaşımına paralel olarak yeniden
düzenleyeceğiz.
•	 Yerel yönetimlerin idari ve mali özerkliklerini sınırlayan düzenlemeleri
kaldıracağız.
•	 Yerel yönetimlere sağlanan kaynakların yerel yönetim birimleri
arasında yatay eşitliği sağlayacak şekilde adil olarak dağıtılması
konusunda gerekli düzenlemeleri yapacağız.
•	 Rant ve ihalecilik üzerinden değil, halkın ortak ihtiyaçları ve talepleri
üzerinden kendini var eden bir yerel yönetim sistemi kuracağız.
•	 Yerel yönetimlerin özellikle çevre ve doğa haklarını ilgilendiren
konularda ihale, imar değişikliği veya rant oluşumuna neden olacak
işlem ve kararlarını, sivil toplum örgütlerine açık süreçlerde almasını ve
gerektiğinde yerel referanduma başvurulmasını zorunlu kılacağız.
•	 Belediye İktisadi Teşebbüsleri’nin faaliyetlerini şeffaflaştıracak ve etkin
şekilde denetlenmesini sağlayacağız.
•	 Yerel yönetimler başta olmak üzere tüm kamu kuruluşlarının,
kendileri ile doğrudan veya dolaylı çıkar ilişkisi olan özel ve tüzel
kişilerden bağış almalarını yasaklayacağız.

SÜREKLİ REFORM
•	 Kamu yönetiminde reformun sürekli olmasını, yurttaşların taleplerine
cevap verecek ve yönetim teknolojisindeki gelişmelere ayak uyduracak
şekilde yürütülmesini sağlayacağız.
•	 Merkezi düzeyde ve kurumlar bazında idareyi iyileştirmek ve
yenilikçiliği (inovasyon) artırmak için etkin reform birimleri kuracağız.
•	 Bu birimlerdeki uzmanların, dünyadaki gelişmeleri izleyecek ve
kamu çalışma kültürünü zenginleştirecek donanıma kavuşturulmasını
sağlayacağız.
•	 Kamuda yapılacak reformlarda çağdaş örgüt modellerinden
yararlanacak, insan odaklı yönetim modellerini hayata geçireceğiz.
130

EĞİTİM
EĞİTİMDE YENİ BİR ANLAYIŞ
•	 Bir yıl okul öncesi, 8 yıl ilköğretim olmak üzere toplam 9 yıl temel
eğitim ve 4 yıl ortaöğretimden oluşan 1+8+4 eğitim sistemini hayata
geçireceğiz.
•	 13 yıl süreli, tam gün, nitelikli ve ücretsiz zorunlu eğitimi her
çocuğumuz ve gencimiz için mümkün kılacağız.
•	 Eğitim sistemini, tüm bileşenleri (öğretim programları, öğrenciler,
öğrenme ortamları, öğretmenler ve veliler) ile ele alıp bütüncül bir
anlayışla düzenleyeceğiz.
•	 Eğitim sistemindeki değişikliklerin uzun erimli ve bütüncül
planlanmasını sağlayacağız.
•	 Eğitimin niteliğini yükselterek ve okul koşullarını iyileştirerek zorunlu
eğitimde sınıf tekrarını %5’in altına çekeceğiz.
MEB’İN YENİDEN YAPILANDIRILMASI
•	 Eğitim sistemi içerisinde merkez ve taşra birimleri arasındaki görev
dağılımının netleştirilmesini sağlayacağız.
•	 Karar alma süreçlerinde, MEB’in belirlediği standartlar çerçevesinde
hareket etmek kaydıyla yetkiyi mümkün olan ölçülerde okullara
vereceğiz.
•	 Eğitim politikalarını, öğretmenler, okul yöneticileri, öğrenciler, veliler
ve ilgili STK’ların katılımıyla oluşturacağız.
EĞİTİMDE ŞEFFAFLIK, EŞİTLİK VE ADALET
•	 MEB’in daha saydam ve hesap verebilir bir yapıya kavuşması için
gereken yasal ve kurumsal düzenlemeleri hayata geçireceğiz.
•	 MEB’in tüm ihalelerinin İnternet üzerinden izlenebilmesini
sağlayacağız.
EĞİTİM, MİLLİ GELİRDEN HAK ETTİĞİ PAYI ALACAK
•	 Kamu eğitim harcamalarının GSYH içindeki payını, OECD ve
UNESCO’nun ilgili normlarını esas alarak artıracağız.
131

•	 Erken çocukluk dönemi eğitimi, temel eğitim ve ortaöğretimde
öğrenci başına yapılan harcamayı artıracağız.
•	 Her bölgenin eğitimdeki niteliksel ve niceliksel gereksinimlerini
düzenli olarak tespit edip, eğitim kaynaklarının akılcı politikalarla ve
hakça dağıtılmasını temin edeceğiz.
•	 Temel eğitimde okulların kendi bütçelerinin olacağı bir modele geçişi
sağlayacağız.
EĞİTİMDE DENETİMSİZ ÖZELLEŞMEYE SON VERECEĞİZ
•	 Devlet okulları ile özel okullar arasındaki sosyo-ekonomik temelli
ayrışmayı azaltacağız.
•	 Velilerin, sözleşmeli okullar arasından seçim yapması uygulaması ile
öğrencilerin sosyo-ekonomik durum ve inanç üzerinden farklı okullara
ayrışmasından kaynaklanan eşitsizlikleri önleyeceğiz.
EĞİTİMDE TOPLUMSAL CİNSİYET EŞİTLİĞİNİ SAĞLAYACAĞIZ
•	 Eğitim politikalarımızda, kadın-erkek eşitliğinin sağlanmasını ve
kadınların toplumsal konumunun iyileştirilmesini hedef alacağız.
•	 Eğitimle, kadınların güçlendirilmesini sağlayacağız.
•	 Karma eğitimden ödün vermeyeceğiz.
•	 Kız çocuklarının okullaşma oranlarının istikrarlı bir şekilde artması için
gereken önlemleri alacağız.

ÇOCUKLARIN ÇOK YÖNLÜ GELİŞİMİNİ SAĞLAYAN OKULLAR
OKULLARIN FİZİKSEL ALTYAPISINI GELİŞTİRECEĞİZ
•	 Okul sayısını, artan öğrenci sayısını karşılayacak şekilde artıracağız.
•	 Okullarda yaşanan derslik sıkıntısına son vereceğiz.
•	 Tüm öğrenme ortamlarının fiziksel özelliklerini ve niteliklerini
öğrenciye uygun ve öğrenme süreçlerini etkili hale getirecek şekilde
düzenleyeceğiz.
•	 Tüm okullarda engelli öğrenciler için gerekli altyapı düzenlemelerini
gerçekleştireceğiz.

132

TAM DONANIMLI OKULLAR
•	 Her okulun yemekhanesi ve geniş bir bahçesinin olmasını
sağlayacağız.
•	 Spor salonu, güzel sanatlar atölyesi, müzik salonu, toplantı ve tiyatro
salonları olan okullar inşa edeceğiz.
•	 Okulların kütüphanelerini ve İnternet altyapılarını güçlendireceğiz.
OKULLAR, ÖĞRENCİLER İÇİN GÜVENLİ ORTAMLAR OLACAK
•	 Okul ve sosyal çevre güvenliğini sağlayacak, okullarda her türlü
şiddetin önüne geçeceğiz.
•	 Okul kazalarının önlenmesi için, denetimden geçmemiş okulların
öğretime açılmasına izin vermeyeceğiz.
•	 Öğrencileri okul kazalarına karşı sigortalayacağız.
ÖĞRENCİLERİN KENDİNİ DEĞERLİ HİSSETTİĞİ BİR OKUL ORTAMI
•	 Bütün okullarda rehberlik servisinin bulunmasını sağlayacağız.
•	 Öğrenci başına düşen psikolojik danışmanlık ve rehberlik öğretmeni
sayısını OECD ülkeleri düzeyine yükselteceğiz.
•	 Tam gün eğitim sayesinde okulda geçen süre içerisinde öğrenim
saatlerinin oranını azaltacağız.
•	 Okullarda öğrencilerin ruhsal ve fiziksel gelişimleri ile becerilerini
artırmaya yönelik sportif, sanatsal ve kültürel aktivitelere daha fazla yer
verilmesini sağlayacağız.

EĞİTİMİN İÇERİĞİ
BİLGİ TOPLUMUYLA UYUMLU MÜFREDAT
•	 Temel eğitimin müfredatını bir bütün olarak hazırlayacağız ve okul
öncesi eğitimi de içerecek şekilde 9 yıl kesintisiz olarak uygulanmasını
sağlayacağız.

133

•	 Öğrencilerimizi uluslararası PISA değerlendirmelerinde en kısa
sürede OECD ortalamasına ulaştırarak, nitelikli insan kaynağımızı
zenginleştireceğiz.
•	 Özgürlükçü, eleştirel düşünceyi temel alan, demokrasi ve bilgi çağı ile
uyumlu yeni bir müfredat oluşturacağız.
•	 Öğrencilere araştırma yapma ve takım çalışması içinde uyumlu
çalışma alışkanlığını kazandırmaya yönelik düzenlemeler yapacağız.
•	 Ders kitaplarının öğrenme-öğretme sürecine katkıda bulunabilmesi
için gereken niteliklere sahip olmasını sağlayacağız.
ÇAĞDAŞ EĞİTİM
•	 Müfredatı kadın erkek eşitliğini gözetecek şekilde yeniden
düzenleyeceğiz.
•	 Felsefe ve “Demokrasi Kültürü” derslerinin tüm okullarda okutulmasını
sağlayacağız.
•	 Temel etik değerlerin eğitim sisteminin tamamına yayılması için
gereken düzenlemeleri yapacağız.
•	 “İnkılap Tarihi” dersinin liselerde “Cumhuriyet Dönemi Tarihi” olarak
yeni ve zengin bir içerikle okutulmasını sağlayacağız.
•	 Güncel küresel sorunları ve uluslararası gelişmeleri müfredat
kapsamına alacağız.
HER ÖĞRENCİ EN AZ BİR YABANCI DİL BİLEREK MEZUN OLACAK
•	 Öğrencilerin yabancı dil temel yeterlilik düzeyine erişebilmeleri için
gerekli düzenlemeleri yapacağız.
•	 İlköğretim aşamasında öğrencilere bir yıl süreyle yabancı dil ağırlıklı
eğitim verilmesini sağlayacağız.

134

•	 Yabancı dillerin iletişim dili olarak öğretilmesini sağlayacağız.
•	 Yabancı dil öğretmenlerinin mesleki gelişimlerine destek olacak
kapsamlı bir hizmet içi eğitim sistemi geliştireceğiz.
SEÇMELİ DERSLER ÖĞRENCİLERİN TERCİHİ OLACAK
•	 Seçmeli derslerin okul yönetimleri tarafından belirlenmesine son
verecek, öğrenciler tarafından rehberlik servislerinin desteği ile
seçilmesini sağlayacağız.
•	 Seçmeli dersler için yeterli sayı ve nitelikte öğretmen bulunmasını,
öğrenci ve öğretmen devamsızlığının azaltılmasını sağlayacağız.
•	 Din Kültürü ve Ahlak Bilgisi derslerini seçmeli ders olarak
düzenleyeceğiz.
•	 Farklı inanç gruplarının din eğitimi taleplerini karşılamak için gerekli
düzenlemeleri yapacağız.

TOPLUM LİDERİ ÖĞRETMENLER
ÖĞRETMEN YETİŞTİRME
•	 Öğretmenliği yeniden toplumun en saygın mesleklerinden biri haline
getireceğiz.
•	 Öğretmen yetiştirmeye katkıda bulunan tüm yüksekokul ve
fakülteleri fiziki, mali ve akademik bakımdan en ileri olanaklarla
donatacağız.
•	 En başarılı öğrencilerin Eğitim Fakülte ve Bölümlerini tercih etmelerini
sağlayacak tüm politikaları hayata geçireceğiz.
•	 Öğretmen yetiştirmede temel yeterliliklerin değerlendirilmesini
sağlam bir zemine oturtacağız.
•	 Formasyon eğitiminde özel ihtiyaçlara sahip öğrencilerin eğitimini de
gözetecek bir pedagojik donanımı tüm öğretmenlere kazandıracağız.
•	 Öğretmen yetiştirmede uygulama ve staj yapma olanaklarını
artıracağız.

135

ÖĞRETMEN NİTELİĞİNİN ARTIRILMASI
•	 AB standartları uyarınca “Ulusal Öğretmen Strateji Belgesini” yeniden
hazırlayacak ve uygulayacağız.
•	 Meslek içi eğitim seminerlerini, eğitimcilerin görüşleri ve ihtiyaçları
doğrultusunda hazırlayacağız.
•	 Yaşa bakmaksızın, isteyen tüm öğretmenlere lisansüstü ve doktora
eğitimi için burs sağlayacağız.
EKONOMİK GÜVENCE VE ÖZLÜK HAKLARI
•	 Ücretli öğretmen uygulamasına son vereceğiz. Tüm öğretmenleri
kadrolu olarak atayacağız.
•	 Öğretmenlerin devlet kadroları içindeki statüsünü, ek göstergelerini
ve ek ders ücretlerini yükselteceğiz.
•	 Öğretmenlerin özlük haklarını özel bir yasayla güvence altına
alacağız.
• Aday öğretmenlerin, devlet memurlarının yararlandığı tüm haklardan
yararlanmasını sağlayacağız.
ÖĞRETMEN ADAYLARININ SEÇİMİ
•	 Öğretmen atamalarında, kayırma ve kadrolaşma amaçlı sözlü
sınavları kaldıracak, başarı ve liyakati esas alacağız.
•	 Öğretmenlerin sosyal yaşantılarını ve eğitimlerini olumsuz etkileyen
mevcut sınav sistemini yeniden düzenleyeceğiz.
ÖĞRETMEN ATAMALARI
•	 Atama bekleyen öğretmen sorununu kadrolu atamayla çözeceğiz.
•	 140 bine yaklaşan öğretmen açığını kapatacağız.
•	 Birleştirilmiş sınıflı okullardaki 50 bine yakın öğretmen ihtiyacını
karşılayacağız.
•	 Hiçbir öğretmen ve yöneticiyi üyesi bulunduğu sendikaya göre
değerlendirmeye tabi tutmayacağız.
•	 Okul yöneticilerinin ideolojik yaklaşımlarla atanmasına son vereceğiz.

136

OKULLAŞMA
•	 CHP Aile Sigortası Programı ile yoksul öğrencilere, zorunlu eğitimi
kapsayan tüm dönemler için aylık 240 TL eğitim desteği vereceğiz.
•	 Yoksul öğrencilerin öğrenim araç ve gereçlerini ücretsiz sağlayacağız.
•	 CHP Aile Sigortası Programı kapsamında verilen eğitim desteklerini
kız çocuklarının okula gönderilmesi ön koşuluna bağlayacağız.
•	 Temel eğitimde tüm öğrencilerin tam gün eğitim veren okullara
kavuşmasını sağlayacağız.
•	 Tam gün eğitim çerçevesinde tüm öğrencilere sıcak öğle yemeği
vereceğiz.
•	 Mevsimlik çalışmanın yaygın olduğu bölgelerde öğrencilerin eğitime
başlama ve bitiş tarihlerini esnekleştireceğiz.
ZORUNLU EĞİTİM KAPSAMINDA AÇIK ÖĞRETİM
•	 Temel eğitim süresi boyunca, örgün öğretimi esas alacağız.
•	 Okul ortamından uzaklaşan tüm öğrencilerin yeniden örgün eğitime
dönebilmelerini sağlayacağız.

OKUL ÖNCESİ EĞİTİM
•	 Toplumsal eşitsizliklere son vermek için tam gün ve ücretsiz okul
öncesi eğitimi zorunlu eğitim kapsamına alacağız.
•	 6 yaş grubu (60 ayı tamamlamış olanlar) için okul öncesi eğitimde
okullaşma oranını % 100’e ulaştıracağız.
•	 Okul öncesi eğitimde, yalnızca tanımlanmış standartlara uygun
öğretmenlerin atanmasını sağlayacağız.

İLKÖĞRETİM
NİTELİKLİ VE EŞİT TEMEL EĞİTİM
•	 Temel eğitime başlama yaşını çocuk gelişimi için en uygun dönem
olan 7 yaşına (72 aydan sonra) yükselteceğiz.
•	 Mesleki eğitimi, 8 yıllık ilköğretimin dışına çıkaracağız.
•	 Ortaokul döneminde, öğrencilerin, meslekler hakkında
bilgilendirilmelerini ve sınırlı sayıda seçmeli mesleki ders alabilmelerini
sağlayacağız.
137

•	 “Eve en yakın okul, en iyi okuldur” ilkesi doğrultusunda taşımalı
eğitimi asgari düzeye indireceğiz.

ORTAÖĞRETİM
İLKÖĞRETİMDEN ORTAÖĞRETİME GEÇİŞ
•	 Ortaöğretimde tam okullaşma düzeyine ulaşmayı hedefleyeceğiz.
•	 İlköğretimini tamamlayan öğrencilere yetenek ve eğilimleri
doğrultusunda akademik veya mesleki eğitime devam etme tercihi
sunacağız.
•	 Öğrencilerin mesleki eğitim veya akademik eğitim tercihini
ebeveynleriyle ve rehber öğretmenlerle birlikte yapmasını
sağlayacağız.
•	 Ortaöğretime geçiş sistemini bilimsel ve tutarlı bir temele
oturtacağız.
•	 Mevsimsel tarım işçiliğinin yoğun olduğu bölgelerde, sınavları kaçıran
öğrenciler için telafi olanağı sunacağız.
AKADEMİK ORTAÖĞRETİM
•	 Öğrencilerin farklı niteliğe sahip okullar arasında ayrıştırılmasına son
vereceğiz.
•	 Farklı okul türleri arasındaki kalite uçurumlarını giderecek, tüm
öğrencilerin temel yeterlikleri edinmesini esas alacağız.
•	 Eğitim programları arasında esnek geçişleri mümkün kılacağız.
•	 MEB’in, öğrencilerin gereksinim ve tercihlerini hiçe sayarak
yönlendirme yapmasına son vereceğiz.
•	 Akademik liselerde, Merkezi Lise Bitirme Sınavı’nı (MLBS) uygulamaya
koyacağız.
MESLEKİ ORTAÖĞRETİM
•	 Meslek eğitimini dokuz yıllık (1+8) temel eğitim tamamlandıktan
sonra, ortaöğretim aşamasında başlatacağız.
•	 Kapsamlı bir mesleki eğitim reformu gerçekleştireceğiz.

138

•	 İlköğretimi başarıyla tamamlayan öğrencilerin, öğretmenlerinin
değerlendirmeleri ve ebeveynlerinin onayıyla meslek liselerine sınavsız
girişine olanak tanıyacağız.
•	 Mesleki eğitimde, meslek liseleri ile meslek yüksekokulları arasında
uyumu ve devamlılığı esas alacağız.
•	 Meslek liseleri ile yükseköğretim bünyesinde eğitim veren meslek
okullarının yönetim bütünlüğünü sağlamak amacıyla merkezi bir
eşgüdüm kurumu oluşturacağız.
•	 Mesleki ortaöğretimden mesleki yükseköğretime geçişi tamamen
sınavsız yapacağız.
MESLEK EĞİTİMİ ÇALIŞMA YAŞAMIYLA BİRLİKTE GELİŞECEK
•	 Sanayi kuruluşları ile iş birliği içerisinde, OSB’lerde ve Sanayi
Sitelerinde çıraklık merkezi ve yatılı meslek liseleri kuracağız.
•	 Meslek okullarında okuyan gençleri tam zamanlı sigortalı statüsüne
yükselteceğiz.
•	 Meslek okullarının bölgelerindeki ekonomiyle bütünleşmiş, esnek bir
yapıya sahip olmalarını sağlayacağız.
•	 Meslek odaları, sendikalar ve iş dünyasının kendi bölgelerinde
faaliyet gösteren meslek okullarına en üst düzeyde destek olmalarını
sağlayacak yeni bir örgütlenme modeli geliştireceğiz.
•	 Yeni mesleki eğitim sistemi yapılanmasını; arazi tahsisi, çeşitli vergi
muafiyetleri gibi kolaylıklar yanında, kamu kaynakları aracılığıyla da
doğrudan destekleyeceğiz.
•	 Meslek okullarında diplomaya yönelik programlar yanında yetişkinleri
de kapsayacak daha kısa süreli sertifika programları ve çeşitli kursların
bulunmasını sağlayacağız.
MESLEK YÜKSEKOKULLARI
•	 Meslek Yüksekokullarının (MYO) donanım ve kadrolarını yeterli
düzeye getirerek niteliklerini geliştireceğiz.
•	 MYO’ları gençler için tercih edilebilir kurumlar haline getireceğiz.

139

•	 Mesleki ve teknik eğitim fakültelerini ön lisans programlarının devamı
olarak iki yıl eğitim verecek şekilde kurgulayacağız.
•	 İki yıllık meslek yüksekokulu mezunlarının, ayrılan kontenjanlar
dâhilinde, mesleki ve teknik eğitim fakültelerindeki lisans
programlarına sınavsız olarak dikey geçiş yapabilmelerini sağlayacağız.
•	 Mesleki Eğitim Fakülteleri mezunlarının kanunla belirlenecek
unvanlarla iş hayatına atılmalarını veya mesleki eğitim için öğretmen
yetiştiren tezsiz yüksek lisans programlarına girebilmelerini
sağlayacağız.
MESLEKİ EĞİTİM YÜKSEK ENSTİTÜSÜ
•	 Mesleki eğitimin eşgüdümünden sorumlu bir Mesleki Eğitim Yüksek
Enstitüsü (MEYE) kuracağız.
•	 Meslek liseleri, meslek yüksekokulları ve mesleki ve teknik eğitim
fakültelerinin yapılandırılması ve yönetimini MEYE eliyle yürüteceğiz.
•	 Mesleki yeterlilik ölçütlerinin belirlenmesinde yetki ve sorumluluğu
MEYE’ye vereceğiz.
•	 Kuruma yaşam boyu eğitim ve İş-Kur ile iş birliği içerisinde mesleki
sertifikalar verme yetkisi vereceğiz.
•	 MEYE’nin merkezi yönetim kurulunda iş ve çalışma dünyasından
gelen üyelerin bulunmasını sağlayacağız.
•	 Mesleki yükseköğretim kurumlarında görev alacak öğretim
elemanlarının atama, yükseltme usul ve esaslarının MEYE tarafından
düzenlenmesini sağlayacağız.

LİSANS PROGRAMLARINA GEÇİŞ
•	 Ortaöğretim başarı puanını akademik ortalama ve MLBS sonucunu
dikkate alarak belirleyecek ve üniversiteye yerleştirmede etkisini
artıracağız.
•	 Üniversitelerin tercihlerinin de etkili olacağı bir üniversiteye
yerleştirme modeli uygulayacağız.
•	 Ortaöğretimin son yılında aynı nitelikte iki yerleştirme sınavı

140

gerçekleştirerek öğrencilerin üniversiteye yerleştirme puanının, bu
sınavlar arasında en başarılı oldukları sınava göre belirlenmesini
sağlayacağız.
•	 Lisans programlarını kazanamayan akademik lise öğrencilerine, meslek
yüksekokullarına başvurma hakkı tanıyacağız.

YÜKSEKÖĞRETİM REFORMU
YÖK KALKACAK
•	 YÖK’ü kaldıracağız.
•	 Üniversitelerin bilimsel, idari ve mali özerkliklerini koruyacak şekilde,
eşgüdümü sağlamakla yükümlü yeni bir üst kurul oluşturacağız.
•	 Üst kurulun esas işlevini yükseköğretimde eşgüdümü sağlamak ve
yükseköğretim planlaması yapmak olarak tanımlayacağız.
•	 Devletin yükseköğretimdeki rolünü üniversitelerin yönetimini ve
işleyişini belirlemek yerine, genel hedefleri belirleme ve sonuçları
değerlendirmekle sınırlayacağız.
•	 Üniversitelerin yönetim süreçlerinde saydamlık, hesap verebilirlik ve
katılımcılık ilkelerine göre hareket etmelerini güvence altına alacağız.
•	 Kurumsal özerklik ilkesini güçlendirerek üniversiteler üzerindeki
merkeziyetçi baskıyı kaldıracağız.
•	 Akademik yapı ve ortaöğretimden yükseköğretime geçişin esaslarını
belirleme yetkisini oluşturulacak üst kurula vereceğiz.
•	 Üniversitelerin akreditasyon süreçlerinin özerk bir yapı eliyle
yürütülmesini sağlayacağız.
•	 Siyasi otoritenin, üniversitenin özerkliğine, tarihten gelen misyonu
ve kendine özgü konumuna ve akademik özgürlüğüne saygılı olmasını
güvence altına alacağız.
•	 Öğrenci konseylerinin hem fakülte düzeyinde hem de üniversite
senatolarında temsil edilmesi yoluyla öğrencilerin üniversite yönetimine
katılmalarının önünü açacağız.

141

YÜKSEKÖĞRETİME DAHA FAZLA KAYNAK
•	 Yükseköğretime ayrılan kamu kaynaklarının üniversitelerin arasında
hangi ölçüt ve esaslara göre dağıtılacağını açık ve şeffaf bir biçimde ilan
edeceğiz.
•	 Kaynak tahsisinde üniversitelerin belirlediği ihtiyaçları esas alacağız.
•	 Üniversitelere ilave kaynak yaratma ve kaynakları kullanma
konusunda geniş yetkiler tanıyacağız.
•	 Fasıl ve kalemlerden oluşan bütçe yerine “torba bütçe” uygulamasını
getireceğiz.
NİTELİĞİN ARTIRILMASI
•	 Üniversitelerin dünyadaki gelişmeleri yakından takip etmesini
sağlayacağız.
•	 Yükseköğretimde meydana gelen hızlı genişleme ve kalite sorunlarını
üniversiteler ve paydaşları ile birlikte çözeceğiz.
•	 Üniversite yönetişiminde akademik değerlendirme ve kalite
güvencesi kavramlarına işlerlik kazandıracağız.
•	 Üniversitelerin kalite değerlendirmesinin güvenilir ve bağımsız
kuruluşlar tarafından yapılmasını sağlayacağız.
•	 Çok sayıda üniversitemizin dünya sıralamasında ilk 500 ve ilk 200
üniversite arasına girmesini sağlayacağız.
BİLİMSEL ARAŞTIRMALAR
•	 Tüm bilimsel araştırmalara ve Ar-Ge çalışmalarına daha fazla kaynak
ayıracağız.
•	 Öğretim elemanlarımızın, başta AB ülkeleri olmak üzere, farklı
ülkelerde yürütecekleri bilimsel araştırmalara verilen mali ve idari
destekleri artıracağız.
•	 Üst düzey bilimsel araştırma yapılması ve nitelikli öğretim elemanı
yetiştirilmesini destekleyeceğiz.
•	 Bu amaçla, üniversitelerde yüksek lisans ve doktora programlarına
ağırlık verilmesini özendireceğiz.

142

•	 Yurt içi ve yurt dışı olanaklardan en üst düzeyde yararlanarak,
ülkemize tıp eğitimi dışında her yıl en az 15 bin yeni doktoralı eleman
kazandırılmasını sağlayacağız.
•	 Doktoralı elemen sayısını artırarak üniversitelerin öğretim elemanı
ihtiyacını karşılamanın yanı sıra sanayinin daha fazla yüksek vasıflı
eleman istihdam etmesini sağlayacağız.
•	 Ödül ve teşvikleri artırarak bilimsel yayınların sayısının ve kalitesinin
yükselmesini sağlayacağız.
•	 Disiplinlerarası araştırma merkezlerini ve enstitüleri özendirecek
teşvikler sunacağız.
YÜKSEKÖĞRETİM PROGRAMLARI
•	 Yükseköğretim ile istihdam ilişkisini kapsamlı bir planlamayla
güçlendireceğiz.
•	 Lisans programlarında yandal ve çift anadal programlarının
artırılmasını sağlayacağız.
•	 İnternete dayalı uzaktan öğrenme yöntemleri ile derece ve mesleki
sertifika programları oluşturacağız.
•	 Açık Öğretim programlarından yararlanma maliyetlerini düşüreceğiz.
AKADEMİK PERSONEL
•	 Devlet üniversitelerinde görev yapan öğretim elemanlarının ve idari
personelin maaşlarını iyileştirecek ve özlük haklarını AB standartlarına
yükselteceğiz.
•	 Akademik personelin araştırma ve eğitim faaliyetlerini gelecek
kaygısı yaşamadan, siyasi baskı altında kalmadan sürdürebilmelerini
sağlayacağız.
•	 Öğretim elemanlarımızın, uluslararası değişim programlarından daha
rahat yararlanması için gereken düzenlemeleri yapacağız.

ÜSTÜN YETENEKLİLERİN EĞİTİMİ
•	 Üstün zekâlı ve yetenekli öğrencilerin seçilmesine ve eğitimine
yönelik gereken düzenlemeleri özenle hayata geçireceğiz.
•	 MEB, Bilim Sanayi ve Teknoloji Bakanlığı, Gençlik ve Spor Bakanlığı,
143

Üniversiteler Arası Kurul ve TÜBİTAK’tan oluşan bir üst kurul yoluyla
üstün zekâlılar ve yeteneklilerin eğitimi ile ilgili mevzuatı oluşturacağız.

YAŞAM BOYU EĞİTİM
•	 Tüm yaş kuşaklarından yurttaşlarımızın yaşam boyu eğitim
ihtiyaçlarını karşılamak amacıyla tam donanımlı Kent Enstitüleri
kuracağız.
•	 Kent Enstitüleri’nden öncelikli olarak temel eğitim ve ortaöğretim
kademelerinde okuyan öğrencilerin, yaz tatillerinde ücretsiz olarak
yararlanmasını sağlayacağız.
•	 Büyük kampüsler halinde kurulacak bu enstitülerin altyapısını,
öğrencilerin bilimsel deneyler yapmasına, sanatsal aktivitelere
katılmasına, spor yapmasına ve farklı alanlarda teknik ve mesleki eğitim
almasına uygun şekilde hazırlayacağız.
•	 Farklı branşlardaki atanamayan öğretmenleri, bu enstitülerde
istihdam edeceğiz.

HER YURTTAŞ İÇİN KALİTELİ VE ÜCRETSİZ
SAĞLIK HİZMETLERİ
HALK SAĞLIĞI VE KORUYUCU SAĞLIK HİZMETLERİ
• 	Yurttaşlarımıza yaşadıkları yerlere en yakın noktada, yaş gruplarına
göre düzenli sağlık kontrolleri, erken tanı testleri yapacağız.
• Kanser Tarama Tırları ile mamografi dâhil, gerekli tüm kanser •
taramalarını ücretsiz ve yerinde gerçekleştireceğiz.
•	 Bulaşıcı ve salgın hastalıklarla mücadeleyi AB ülkelerindeki düzeye
çıkaracağız.
•	 Organ bağışını özendirecek, organ bankalarını yaygınlaştıracağız.
•	 Tüm evlere musluklardan sağlıklı ve içilebilir su verilmesini
sağlayacağız.
•	 Kademeli sevk sistemini hayata geçirerek, yurttaşların sevk zinciri
içerisinde istedikleri sağlık kuruluşu ve hekime gidebilmelerini
sağlayacağız.

144

•	 Ulusal düzeyde 24 saat kesintisiz yayın yapacak bir sağlık televizyonu
kuracağız. TRT bünyesinde farklı dillerde yayın yapan kanallardaki
sağlık programlarını artıracağız.

ÜCRETSİZ TEMEL SAĞLIK HİZMETLERİ
•	 Prim ödemiş olmayı sağlık hizmeti almanın ön koşulu olmaktan
çıkaracağız.
•	 Sağlık hizmetlerinden yararlanmak için yurttaşlardan alınan katılım
payı, ilave ücret vb. ödemeleri kaldıracağız.
•	 CHP Aile Sigortası Programı kapsamında, yoksul yurttaşlarımızın GSS
primlerini Hazine’den karşılayacağız.
•	 GSS prim borcu olan yoksul yurttaşların mağduriyetlerini Aile
Sigortası Programı kapsamında giderecek, borçlarının tamamını
sileceğiz.
•	 Sağlık kurumlarında rehin kalma ya da senet imzalatma gibi insan
onuruna aykırı durumlara son vereceğiz.
•	 Hastane ve doktor randevu telefonlarını ücretsiz yapacağız.

AİLE PLANLAMASI
•	 Ailelerin istedikleri sayıda çocuk sahibi olmasını destekleyeceğiz.
•	 Aile planlamasına erişimin önündeki engelleri kaldıracak, bu
hizmetleri isteyen herkese ücretsiz sunacağız.
•	 Doğum aralıklarının anne ve çocuk sağlığı açısından risk
yaratmayacak düzeye getirilmesi için önlemler alacağız.
•	 Özellikle kırsal bölgelerde ve kentlerdeki yoksul semtlerde
yurttaşlarımızın cinsel sağlık ile lohusa ve bebek sağlığı konularında
bilinçlendirilmesi için çalışmalar yürüteceğiz.

SAĞLIĞA EŞİT ERİŞİM
KADIN SAĞLIĞI
•	 Kadınlara yönelik sağlık taramalarına süreklilik kazandıracağız.
•	 Her annenin ihtiyacı olan vitaminleri, ücretsiz olarak sağlayacağız.
•	 Anne, bebek ve çocuk ölüm oranlarını hızla düşürecek, bölgesel
farklılıkları ortadan kaldıracağız.
145

•	 Doğum ve yeni doğan bakım hizmetleri başta olmak üzere, gerekli
her türlü hizmeti AB ülkeleri düzeyine getireceğiz.
•	 Tüm yurttaşlarımızın bu hizmetlerden eşit şekilde yararlanmasını
sağlayacağız.
•	 Bütün doğumların, her yerde ücretsiz ve sağlık personeli yardımıyla,
güven içerisinde gerçekleşmesini temin edeceğiz.
•	 Gebe, lohusa, bebek ve çocukların beslenme ve bebek bezi gibi
ihtiyaçları için Aile Sigortası Programı kapsamında yoksul ailelere
destek sağlayacak, ücretsiz ilaç temin edeceğiz.
•	 Tüm büyük işletmelerde emzirme odası ve birinci basamak sağlık
hizmeti verebilecek ünitelerin olmasını sağlayacağız.
ÇOCUK SAĞLIĞI
•	 Çocuklara yönelik sağlık taramalarına süreklilik kazandıracağız.
•	 Gelişmiş ülkelerde uygulanan bütün aşıları ücretsiz olarak periyodik
aşılama kapsamına alacağız.
•	 Çocuklar için ücretsiz periyodik aşılamada, gerçekleşme oranını %
100’e hızla ulaştıracağız.
•	 Sağlıklı bir nesil için okullarda çocuklarımıza yönelik geniş kapsamlı
bir okul sağlığı projesini hayata geçireceğiz.
ENGELLİLERİN SAĞLIĞI
•	 Bütün hastanelerde engelli karşılama birimi oluşturacak, işitme
engelliler için tercüman bulunduracağız.
•	 Engellilerin, hastanelere servis araçları ile randevulu olarak gelmesini
sağlayacağız.
•	 Engelliler için evde fizik tedavi olanağı sunacağız.
•	 Engelli raporu alınması ve yenilenmesi sürecini kolaylaştıracağız.
•	 Engelli yurttaşlarımızın sağlık hizmetlerinden ihtiyaç duydukları yer
ve ölçüde ücretsiz olarak yararlanabilmelerini temin edeceğiz.
TUTUKLU VE HÜKÜMLÜLER İÇİN SAĞLIK HİZMETLERİ
•	 Tutuklu ve hükümlü sağlık hizmetlerini uluslararası standartlara
ulaştıracağız.
146

•	 Ceza infaz kurumlarında 24 saat yeterli sayıda doktor ve sağlık
personeli bulunmasını sağlayacağız.
•	 Tutuklu/hükümlülerin sağlık kurumlarına sevklerinin önündeki
bürokratik engelleri kaldıracağız. Sağlık durumu raporlarının
gecikmesini önleyeceğiz.
•	 Hasta tutuklu ve hükümlülerin cezaevinden tahliyesini yasal teminat
altına alacağız.
•	 Adli Tıp Kurumu’nun hazırladığı raporları hızlı, şeffaf ve denetlenebilir
hale getireceğiz.
ÖZEL İHTİYAÇLARI OLAN TOPLUM KESİMLERİ İÇİN SAĞLIK HİZMETLERİ
•	 Bakıma muhtaç hastalar için hasta bakım merkezleri kuracağız.
•	 Kanser hastaları, Alzheimer hastaları ve yatağa bağımlı olan hastalara
hasta bakım merkezlerinde sağlık ve bakım hizmetleri vereceğiz.
•	 Bağımlılık tedavi ve rehabilitasyon merkezlerini yaygınlaştıracağız.
•	 Madde bağımlılığı tanı ve tedavisini tamamen ücretsiz hale
getireceğiz.
•	 Hipertansiyon ve şeker hastalarına özel, kolay ulaşılabilir takip-tedavieğitim merkezleri kuracağız.
•	 Kaplıcalara kurulacak fizik tedavi merkezlerinde, ihtiyaç sahiplerinin
ücretsiz tedavi edilmesini sağlayacağız.

ACİL SAĞLIK HİZMETLERİ
•	 Sağlık hizmetlerinden alınan katılım paylarını kaldırarak acil
servislerdeki yığılmalara son vereceğiz.
•	 Hastanelerin acil servislerindeki yeşil alan uygulamasını kaldıracak ve
acil servis hizmetlerini ücretsiz hale getireceğiz.
•	 Acil servislerde acil tıp uzmanlarının çalışmasını sağlayacağız.
•	 Ambulans sistemini geliştirip, istasyon sayısını artıracağız ve hastalara
en kısa sürede ulaşılmasını sağlayacağız.

147

•	 Ambulansların donanımlarını çağdaş tıbbın gereklerine göre yeniden
düzenleyecek ve geliştireceğiz.
•	 Başta eğitim kurumlarında olmak üzere vatandaşlarımıza hastane
öncesi ilk yardım eğitimleri verip ölüm ve sakatlık risklerini en aza
indireceğiz.

AİLE HEKİMLİĞİ
AİLE SAĞLIĞI MERKEZLERİ
•	 Birinci basamak sağlık hizmetlerini, geliştirilmiş olanaklara sahip Aile
Sağlığı Merkezleri aracılığı ile vereceğiz.
•	 Aile Sağlığı Merkezi başına düşen yurttaş sayısını sağlık hizmetlerinin
nitelikli verilebileceği bir düzeye düşüreceğiz.
•	 Aile Sağlığı Merkezlerinde verilen hizmetler için hastalardan katılım
payı, reçete ücreti vb. hiçbir ücret almayacağız.
•	 Aile Sağlığı Merkezlerinde, kişiye yönelik koruyucu sağlık hizmetleri
ile etkili tanı ve tedavi olanaklarını sağlayacağız.
•	 “Kent Tipi Aile Sağlığı Merkezleri” oluşturacağız.
• 	Büyük ölçekteki Aile Sağlığı Merkezlerinde, diş hekimleri, laboratuvar
uzmanları ve diğer uzmanların da görev yapmasını sağlayacağız.
AİLE HEKİMLERİ
•	 Aile hekimlerinin mevzuat ve uygulamadan kaynaklanan sorunlarını
çözeceğiz.
•	 Aile hekimlerini yeniden devlet memuru olarak atayacağız.
•	 Aile hekimlerinin birlikte çalışacağı sağlık personelinin sayısını yeterli
düzeye çıkaracağız.
•	 Aile hekimlerinin birincil görevlerinin aşılama, gebe takibi, bebek
takibi, kronik hastalıkların takibi ve hasta muayenesi olmasını
sağlayacağız.
•	 Aile hekimliğinde başarı göstergesi olarak doktorun takibindeki kişi
sayısını değil, hastalıkları önleme oranını esas alacağız.

148

AĞIZ VE DİŞ SAĞLIĞI HİZMETLERİ
•	 Okullarda çocuklara yönelik düzenli ağız ve diş sağlığı taramaları
gerçekleştireceğiz.
•	 Ağız ve Diş Sağlığı Merkezleri’ni yaygınlaştıracak ve tam donanımlı
hale getireceğiz.
•	 Ağız ve Diş Sağlığı Merkezleri’nde her türlü diş protezinin yapılmasını
sağlayacağız. Kullanılan malzemelerin ve hizmetin gereken kalitede
olmasını temin edeceğiz.
•	 CHP Aile Sigortası Programı kapsamındaki herkesin diş protezlerinin
ücretsiz yapılmasını sağlayacağız.

HASTA VE YAKINLARININ HAKLARI
•	 Tıp hukukunu çağdaş norm ve standartlara ulaştıracağız.
•	 Yurttaşların sağlıkla ilgili yasal haklarını aramalarının önündeki
bürokratik engelleri kaldıracağız.
•	 Tıbbi hataların nedenlerinin araştırılmasını ve sağlık hizmetinin ve
hizmet içi eğitimin iyileştirilmesini sağlayacağız.
• Hastaların ihtiyaçlarının ve memnuniyetinin bağımsız kuruluşlar
tarafından düzenli olarak ölçülmesini ve şeffaflık ilkesi çerçevesinde
kamuoyuna açıklanmasını sağlayacağız.

SAĞLIK ÇALIŞANLARI
SOSYO-EKONOMİK GÜVENCE
•	 Tümüyle niceliğe dayanan performans sistemini nitelik
göstergelerinden de yararlanacak şekilde yeniden düzenleyeceğiz.
•	 Tüm sağlık çalışanlarının adil bir temel ücret almalarını sağlayacağız.
•	 Tüm sağlık çalışanlarının ekonomik, sosyal ve sendikal haklarını
koruyacak, güvenceli olarak çalışmalarını sağlayacağız.
•	 Mahrumiyet bölgelerinde çalışan hekim ve sağlık personelinin
ücretlerini ve sosyal haklarını iyileştireceğiz.
•	 Sağlık çalışanlarının emekli maaşlarını yüksek düzey kamu personeli
emekli maaşı seviyesine getireceğiz.

149

•	 Özel sağlık kurumlarında çalışan hekimlerin ücretleri için kamu
güvencesi sağlayacağız.
•	 Eğitim ve araştırma hastanelerinde uygulan ek ödeme sisteminde,
eğitim ve araştırma performansına dayalı ödemenin, hastane
gelirinden değil, genel bütçeden karşılanmasını ve bunun emeklilik
gibi özlük haklarına yansıtılmasını sağlayacağız.
İŞ MEMNUNİYETİ VE GÜVENLİ ÇALIŞMA ORTAMI
•	 Sağlık personeline yönelik şiddeti yasal düzenlemelerle önleyeceğiz.
•	 Sağlık personeline eğitimlerine uygun kadrolar vereceğiz.
•	 Bütün hemşire ve ebelerin dört yıllık üniversite mezunu olmasını ve
kendi alanlarında çalışmasını sağlayacağız.
•	 Sürekli hizmet içi eğitimlerle sağlık çalışanlarının dünyadaki
gelişmeleri takip edebilmesine olanak tanıyacağız.

TAM DONANIMLI TIP FAKÜLTELERİ VE ÜNİVERSİTE HASTANELERİ
•	 Bütün tıp fakültelerini, üst düzey sağlık hizmeti verebilecek ve
sağlık sistemimizin ihtiyaç duyduğu sayıda nitelikli sağlık personeli
yetiştirebilecek duruma getireceğiz.
•	 Tıp fakültelerinin öğretim elemanı, personel ve donanım ihtiyaçlarını
karşılayacağız.
•	 Tıp fakültelerini çevre şehirlerdeki hastanelerle eşgüdümlü hale
getirecek, yurttaşlarımızı uzman ve hastane aramaktan kurtaracağız.
•	 Tıp fakültelerinin eğitim ve bilimsel araştırma kaynaklarını artırarak
bölgesel ve yöresel sağlık sorunları hakkında araştırma yapmasını
sağlayacağız.
•	 Üniversite hastanelerini borç yükünden kurtaracağız.
•	 Tıp fakültelerimizin Avrupa’daki tıp fakülteleri ile iletişim ve iş birliği
içinde olmalarını sağlayacağız.

150

KURUMSAL DÜZENLEMELER
•	 Sağlık Bakanlığı ile taşra teşkilatları arasında etkin ve verimli bir iş
bölümü sağlayacağız.
•	 Kurumların, sorumlulukları oranında yetki ve kaynak sahibi olmasını
temin edeceğiz.
•	 Sağlık Bakanlığı bünyesinde “Sağlık Programları Genel Müdürlüğü”
kuracağız. Sağlık programlarının hazırlanmasını, uygulanmasını ve
finansmanını bu kurum aracılığıyla gerçekleştireceğiz.
•	 “Temel Sağlık Hizmetleri”, “Yataklı Tedavi Kurumları”, “Sağlık Personeli”,
“Tıbbi Teknoloji ve Eczacılık” gibi uygulayıcı genel müdürlükler
oluşturacağız.
•	 Hastane yönetimlerini kâr odaklı olmaktan çıkaracağız. Devlet
hastanelerinin kamu tarafından işletilmesini sağlayacağız.
•	 Sağlık ihaleleri ve harcamalarını şeffaf hale getireceğiz. İhalelerin en
hızlı şekilde yapılmasını sağlayarak mağduriyetleri önleyeceğiz.

SAĞLIK ALTYAPISI
•	 Yeni ve modern devlet hastanelerinin inşasının planlı bir şekilde
devlet tarafından yaptırılmasını sağlayacağız.
•	 Her bölgeye, nüfus yoğunluğuna ve ihtiyaca göre tam donanımlı
uzmanlaşmış sağlık merkezleri ve branş hastaneleri kuracağız.
•	 Yalnızca kâr-zarar durumuna ve nüfusa bakarak hastane kapatılması
uygulamasına son vereceğiz.
•	 Ulaşım sorunu yaşanan bölgelerdeki yurttaşlarımızın hastaneye
erişiminin önündeki bütün engelleri kaldıracağız.
•	 Hekimlerin ve sağlık personelinin dağılımındaki bölgelerarası
eşitsizlikleri gidereceğiz.

GÜVENİLİR SAĞLIK HİZMETLERİ
• Uygun bir planlama ile doktorların her hastaya ortalama 15 dakika
zaman ayırmasını temin edeceğiz.
•	 Tanı ve tedavi hizmetlerinde kaliteli tıbbi malzeme kullanılmasını
sağlayacağız.
151

•	 Ücretsiz Sağlık Danışma Hattı kuracağız.
•	 Kişisel sağlık verilerini koruyacak ve yasal güvence altına alacağız.

SAĞLIK ENDÜSTRİSİ
İLAÇ SEKTÖRÜ
•	 Kanser ilaçları başta olmak üzere, ilaca erişimin önündeki tüm
engelleri kaldıracağız.
•	 Yaygın kullanılmayan, fakat hastaların ihtiyaç duyduğu ilaçların tek
elden ithal edilerek ihtiyaç sahiplerine ulaştırılmasını sağlayacağız.
•	 Yerli ilaç endüstrisini teşvik edeceğiz. Ülkemizi ilaç ve aşı konusunda
dışa bağımlı olmaktan kurtaracağız.
•	 Eşdeğer ilaç uygulamasından doğan mağduriyetleri nesnel ölçütler
çerçevesinde gidereceğiz.
AR-GE
•	 Tıbbi bilgi sistemleri ve cihaz yazılımları gibi bilişim teknolojilerinin
ülkemizde üretilmesini sağlayacağız.
•	 Üniversite, sanayi ve devlet arasında iş birliğini destekleyerek, etkin
bir tıp teknoparkları sistemi kuracağız.
•	 Tıbbi yüksek teknoloji ürünlerinin üretimi için teşvik vereceğiz.
•	 Patent ve lisans haklarının elde edilmesini ve korunmasını
kolaylaştıracağız.

KÜLTÜR VE SANAT
YASAL DÜZENLEMELER
• 	“UNESCO Kültürel İfadelerin Çeşitliliğinin Korunması ve Geliştirilmesi
Sözleşmesi”ni imzalayarak yürürlüğe sokacağız.
•	 Sanatın özgürleşmesinin önündeki tüm yasal engelleri kaldırmak,
keyfi yasaklara ve sansüre son vermek amacıyla çağdaş bir Sanat Yasası
oluşturacağız.
•	 TÜSAK kanun tasarısı taslağını iptal edecek, sanat kurumlarının
özerkliğini ve özgürlüğünü koruyacağız.

152

•	 Geniş katılım ile Türkiye’nin kültüre ilişkin gelecek hedeflerinin
belirleneceği bir Kültür Strateji Belgesi oluşturacağız.
•	 Kültür ve sanata erişmeyi bir insan hakkı olarak ele alacak, yurttaşların
sanat etkinliklerine erişimini kolaylaştıracağız.
•	 Dijital yayıncılığın gelişmesi için paydaşların katılımı ile birlikte
gereken hukuki düzenlemeleri ve altyapı çalışmalarını tamamlayacağız.

KURUMSAL DÖNÜŞÜM
•	 Kültür Bakanlığı’nı, Kültür ve Turizm Bakanlığı’ndan ayrı bir bakanlık
haline getireceğiz.
•	 Kültür Bakanlığı’nın genel bütçe içindeki payını yükselteceğiz.
•	 Devlet bünyesindeki sanat kurumlarının özerkliğini koruyacak, siyasi
amaçlar için kullanılmalarına engel olacağız.
•	 Sanat kurumlarının yönetimini ağırlıklı olarak sanatçılara bırakacağız.
•	 Kültür merkezlerinin karar mekanizmalarına kent konseylerini, kültür
ve sanat alanında faaliyet gösteren STK’leri dâhil edeceğiz.

SANATÇILARA SOSYO-EKONOMİK GÜVENCE
•	 Sanatçılarımızın ve kültür endüstrisi emekçilerinin sosyal haklarını
yasal güvence altına alacağız.
•	 Gerekli durumlarda sanat emekçilerinin sigorta primlerinin Kültür
Bakanlığı tarafından ödenmesini sağlayacağız.
•	 Kültür ve sanat alanındaki vergileri asgari düzeye çekeceğiz.
•	 Devlet bünyesinde çalışan tüm sanatçılarımızın özlük haklarını ve
çalışma koşullarını iyileştireceğiz.
•	 Sanatçıların sendikal örgütlenmesini teşvik edeceğiz.

GÜÇLÜ KÜLTÜR VE SANAT ENDÜSTRİSİ
•	 İstihdam yaratan, ekonomik kalkınmaya katkı sağlayan yaratıcı
endüstrileri kültür politikamızın merkezine alacağız.
•	 Özel sanat projelerini ve bağımsız sanat dallarını destekleyecek ve
teşvik edeceğiz.
•	 Bağımsız sanatçıların gösterilerinin halka ulaşmasını sağlayacağız.
153

•	 Edebiyatımızın yurt dışında gelişmesi amacıyla yazarlarımıza ücretsiz
çeviri ve tanıtım desteği vereceğiz.
•	 Patent ve fikri mülkiyetle ilgili mevzuatı çağdaş bir yapıya
kavuşturacağız.
•	 Telif Haklarını koruyacak, korsan ürünlerle etkin bir mücadele için
gerekli yasal düzenlemeleri yapacağız.

KENT VE SANAT
•	 Tüm kentlerimizi kültür ve sanat alanları olarak tasarlayacak ve özgün
kent kültürlerinin gelişimine yatırım yapacağız.
•	 Bu amaçla tüm kentlerin kültür ve sanat ana (master) planını yaparak
etkin politikalar üreteceğiz.
•	 Yerel yönetimlerle iş birliği içerisinde, toplu taşıma uygulamalarını
kültür ve sanat etkinliklerine erişimi kolaylaştıracak şekilde
düzenleyeceğiz.
•	 Yerel yönetimlerin etkin desteği ile kentlerin her noktasında semt
kütüphaneleri ve tiyatroları kuracak, sanat kursları düzenleyeceğiz.
•	 Koruma kurullarını etkin hale getirecek ve siyasetin etkisinden
bağımsız kılacağız.
•	 İdeolojik yaklaşımlarla ve keyfi olarak kapalı tutulan İstanbul Atatürk
Kültür Merkezi’ni (AKM) hızla onararak sanatın hizmetine sunacağız.

ÇAĞDAŞ MÜZECİLİK
•	 Çağdaş müzeciliği geliştirecek, kültürel mirasın ait olduğu coğrafyada
korunması ilkesini uygulayacağız.
•	 Müzelerin yönetiminin özerk bir yapıya kavuşturulmasını
sağlayacağız.
•	 Sanal müze çalışmalarına hız vereceğiz.
•	 Özel müzeciliğin gelişmesi için teşvik ve altyapı olanakları sunacağız.
•	 Yaşanmış acı olayların unutulmaması için Madımak Oteli’ni Hoşgörü
Müzesi’ne, Diyarbakır Cezaevi’ni İnsan Hakları ve Demokrasi Müzesi’ne
dönüştüreceğiz.

154

•	 Başta bilim ve teknoloji alanında olmak üzere kentlerde çocuklara
etkileşimli özel müzeler kuracağız.
•	 Emlak vergilerinden alınan, Taşınmaz Kültür Varlıklarının Korunmasına
Ait Katkı Payını amacına uygun harcayacağız.
•	 Taşınmaz kültür varlıklarının korunması ve değerlendirilmesi amacıyla
hazırlanan projelere destek vereceğiz.

KÜLTÜR VE SANAT EĞİTİMİ
•	 Eğitimde kültür ve sanata daha geniş yer verecek, okullarda bu tip
etkinliklere daha çok kaynak ayrılmasını sağlayacağız.
•	 Sanata özel yeteneği olan çocukları erken yaşlarda tespit ederek,
yeteneklerini geliştirmeleri için en ileri düzeyde eğitim olanakları
sağlayacağız.
•	 Sanat tarihi derslerini öğrencilerin pedagojik düzeylerine uygun,
yaratıcılıklarını geliştirmelerine katkı sağlayacak şekilde düzenleyerek
müfredata dâhil edeceğiz.

SPOR
YASAL DÜZENLEMELER
•	 Futbol seyircisini rant kapısı olarak gören, potansiyel suçlu olarak
damgalayan e-bilet‘i ve Passolig’i kaldıracağız.
•	 Sporda şiddet yasasının bireysel hak ve özgürlükleri hiçe sayan
güvenlikçi ve yasakçı anlayışına son vereceğiz.
•	 Sporseverleri sorumluluk sahibi yurttaşlar olarak gören yeni bir
yaklaşımla spor alanlarındaki şiddetin önüne geçeceğiz.
•	 Uluslararası spor hukuku ile uyum çalışmalarını gerçekleştireceğiz.
•	 Ülke sporunun ekonomik ve idari anlamda hesap verebilirlik
temelinde iyileştirilmesini sağlayacağız.
•	 Federasyon yönetimlerinin kulüpler, sporcular, antrenörler, spor
eğitmenleri, sporcu sendikaları ve spor STK’leri tarafından seçilmesi için
gerekli yasal düzenlemeleri gerçekleştireceğiz.

155

KURUMSAL DÜZENLEMELER
•	 Gençlik ve Spor Bakanlığı merkez teşkilatında çalışan personelin
tamamının 40 yaşın altında olmasını sağlayacağız.
•	 Seçkin sporcuların desteklenmesini, antrenman, gelişim ve
müsabakalarda yarışma olanaklarının iyileştirilmesini sağlamakla
yükümlü yeni bir kurum oluşturacağız.
•	 Türkiye Milli Olimpiyat Komitesi’nin (TMOK) spordaki rolünü
genişleteceğiz.
•	 Ülkede olimpik spor ruhunun geliştirilmesi ve kökleştirilmesini
TMOK’un asli görevi haline getireceğiz.
•	 Uluslararası Olimpiyat Komitesi ile iş birliği içerisinde, Olimpik
Dayanışma Programı kapsamında, ülkemizde yeterince ilgi görmeyen
olimpik sporları geliştireceğiz.
TÜRKİYE SPOR KONSEYİ
•	 Lisanslı sporcuları ve kitlesel spor yapan yurttaşların sayısını artırmak
amacıyla “Türkiye Spor Konseyi”ni kuracağız.
•	 Konsey’in çalışmalarına kaynak oluşturmak için bütçenin yanı sıra
Milli Piyango gelirlerinden pay ayıracağız.
•	 Konsey’in federasyonlar, yerel ve ulusal kulüpler, okullar, üniversiteler
gibi paydaşlarla etkin iş birliği içerisinde hareket etmesini sağlayacağız.
•	 Spor dalı ve ölçek gözetmeksizin, spor faaliyetlerinin düzenlenmesi
ve sürdürülmesi için kaynak sağlayacağız.
•	 Konsey’in kuracağı ticari ortaklıklarla, olimpik sporların gelişimine
katkı sağlanması için sürdürülebilir sosyal sorumluluk projeleri
gerçekleştireceğiz.

SPOR OLANAKLARINA ERİŞİMDE FIRSAT EŞİTLİĞİ
•	 Sporda kadın ve erkeklere fırsat eşitliği sağlayacağız.
•	 Mevcut spor uygulamalarını gençlerimizin ihtiyaçlarını karşılayacak
şekilde geliştireceğiz.
•	 Spor altyapısındaki bölgeler arası dengesizlikleri teşvikler ve özel
projelerle gidereceğiz.
•	 Yeterli sayıda spor tesisini engelliler tarafından da kullanılabilir hâle
getireceğiz.

156

KİTLESEL SPOR İÇİN DAHA FAZLA TESİS
•	 Spor yapma olanağını ve alışkanlığını tüm yaş gruplarına
yaygınlaştıran amatör sporları destekleyeceğiz.
•	 Kamuya ait spor tesislerini, okulların, amatör spor kulüplerinin ve tüm
yurttaşların kullanımına açacağız.
•	 Yurttaşların talepleri doğrultusunda her semtte farklı spor alanları
yapacağız.
•	 Çalışanların daha çok spor yapabilmesi için kamu kurumlarının ve
özel işletmelerin spor tesisleri yapmasını destekleyeceğiz.

PROFESYONEL SPORLARA TAM DESTEK
SPORCU YETİŞTİRME
•	 Lisanslı sporcu sayımızı AB ortalamasına yükselteceğiz.
•	 Yabancı sporculara bağımlı spor politikasını değiştirecek, kendi öz
değerlerimize yöneleceğiz.
•	 Yetenekli çocuk ve gençlerimizi keşfetmek ve aktif spora
yönlendirmek için ülke genelinde düzenli olarak “sportif yetenek
taraması” yapacağız.
•	 Taramalar sonucunda elde edilen bilgiler ışığında sporcu profili veri
tabanı oluşturacağız.
•	 Spor kulüplerinin spor kolejleri açması için, arazi tahsisi de dâhil
olmak üzere destek sağlayacağız.
EĞİTİM VE SPOR
•	 Başarılı sporcu gençlerimizin eğitim hayatları ile profesyonel spor
kariyerlerini birlikte sürdürebilmeleri için gerekli ortamı oluşturacağız.
•	 Öğrencilerin amatör sporların her türüne katılımını kolaylaştırmak ve
özendirmek amacıyla eğitim sistemimizde düzenlemeler yapacağız.
•	 Genel spor liseleri yerine, branşa dayalı spor liseleri kurarak yetenekli
sporcuların doğru eğitimi almasını sağlayacağız.

157

SPORCU SAĞLIĞI VE SOSYAL GÜVENCE
•	 Gerekli teknik donanıma sahip spor ve sağlık uzmanlarını istihdam
edecek, “Sporcu Eğitimi-Sağlık ve Performans Merkezleri” oluşturacağız.
•	 Spor emekçilerinin sosyal güvence ve sendikal haklardan etkin
şekilde faydalanması için gereken yasal düzenlemeleri yapacağız.
•	 Gelecek vaat eden sporcularımıza sağlanan maddi olanakların, sosyal
güvenceyi de kapsamasını zorunlu kılacağız.

SPOR GELİRLERİNDE ŞEFFAFLIK VE ADALET
•	 Federasyonlara kaynak aktarımını siyasal ve kişisel ilişki ön şartından
kurtaracak, federasyonların mali özerkliğini güvence altına alacağız.
•	 Federasyonların bütçe, harcama usul ve esaslarını belirleyerek
şeffaflaştıracağız.
•	 Federasyonların kaynakları amacına uygun şekilde kullanmasını
sağlamak için özerk bir denetim sistemi oluşturacağız.
•	 Milli sporcularımızla ilgili ödül yönetmeliğini değiştirerek kamu
vicdanının yaralanmasının önüne geçecek ve ödüllerin eşitlik ilkesi
temelinde dağıtılmasını sağlayacağız.
•	 Yasal bahis gelirlerini kulüplerimize daha adil bir şekilde dağıtacağız.
•	 Sponsorluk Yasası’nı çağdaş bir yapıya kavuşturarak kulüp ve
sporcularımızın gelirlerini artıracağız.
•	 Bütçeden spora ayrılan paya ek olarak, maç biletleri, bahisler, naklen
yayın gelirleri vb. üzerinden yapılacak kesintilerle “Spor Kulüplerine
Destek Fonu” oluşturacağız.
•	 Fonda toplanacak kaynakları, yeni tesisler kurmak ve yetenekli
sporculara burs ve eğitim olanakları sağlamak için kullanacağız.

ULUSLARARASI TURNUVALAR VE TANITIM
•	 Olimpiyat oyunlarının ülkemizde düzenlenmesine yönelik
gerçekçi bir hedef belirleyecek, buna uygun bir stratejik eylem planı
uygulamaya koyacağız.
•	 Dünya standartlarında spor tesisleri kurarak spor turizmini
geliştirecek ve ülkemizin tanıtımına katkı sağlayacağız.
158

GÜÇLÜ ULAŞTIRMA ALTYAPISI
BÜTÜNCÜL PLANLAMA
•	 Türkiye’nin sosyo-ekonomik ihtiyaçlarını ve bölgesel ölçekte ulaşım
önceliklerini göz önünde bulundurarak, ilgili tüm tarafların katılımı ile
kısa ve uzun vadeli “Ulaştırma Ana Planı” hazırlayacağız.
•	 Ülkemizin dünyanın en önemli ulaşım ve enerji koridoru olarak
gelişmesini sağlayacağız.
•	 Avrupa, Asya ve Orta Doğu’yu kara, deniz, hava ve demir yollarıyla
bağlayacak ve Türkiye’yi terminal ülke haline getireceğiz.

DEMİR YOLU ULAŞIMI
•	 Yeni bir demir yolu hamlesiyle, ulusal lokomotif ve vagon endüstrisini
geliştireceğiz.
•	 Demir Yolu ulaşımını yük taşımacılığı odaklı hale getireceğiz.
•	 Demir yolunun yük taşımacılığındaki payını 10 yıl içerisinde 6 kat
artırarak % 25’e yükselteceğiz.
• Yolcu taşımacılığında Yüksek Hızlı Tren hatlarını verimlilik ve ülke
çıkarlarını dikkate alarak geliştireceğiz.
YENİ HAT VE PROJELERİ HIZLA DEVREYE SOKACAĞIZ
•	 Yük ve yolcu taşımacılığı için doğu-batı yönünde iki ana hat,
kuzey-güney yönünde üç ana hat olmak üzere yeni demir yolu
projelerini hayata geçireceğiz.
•	 Tüm bölgelerimizi birbirine bağlayacak Orta Anadolu merkezli bir
demir yolu sistemi kuracağız.
•	 Bu sistemi, önde gelen ülkelere ve uluslararası limanlarımıza
bağlayarak tamamlayacağız.
•	 Karadeniz sahil demir yolu hattını, Batum sınır kapısına uzanacak
şekilde inşa edeceğiz.
•	 Burdur ve Isparta ile Antalya arasında demir yolu bağlantısını
kuracağız.

159

•	 İzmit Körfez geçişinde iptal edilen kuzey-güney bağlantısını
gerçekleştireceğiz.
MEVCUT PROJELERİ GELİŞTİREREK TAMAMLAYACAĞIZ
•	 Tamamlanmadan hizmete açılan Eskişehir-İstanbul hattını
standartlara uygun olarak tamamlayacağız.
•	 Pendik’te sona eren demir yolu hattını Marmaray’a entegre edeceğiz.
•	 İran üzerinden ülkemizi Asya’ya bağlayan demir yolu güzergâhındaki
•	 Van Gölü geçişini ivedilikle hizmete açacağız.
•	 GAP’ı Mersin ve İskenderun’daki limanlara bağlayan GAP demir yolu
projesini hızlandıracağız.
•	 Avrupa’yı Asya’ya kesintisiz bir demir yolu şebekesi ile bağlamak için
Kars-Tiflis demir yolu projesini en kısa zamanda tamamlayacağız.
MEVCUT ALTYAPIYI MODERNİZE EDECEĞİZ
•	 Eskimiş tüm demir yolu hatlarını yenileyecek ve elektrifikasyonlarını
sağlayacağız.
•	 Haydarpaşa Garı’nı ve kentlerimizdeki kullanım dışı olan diğer tren
garlarını yeniden hizmete açacağız.
•	 Kaderine terk edilmiş olan Samsun–Çarşamba demir yolunu
modernize edeceğiz.
•	 İstanbul’dan Avrupa’ya ve güneye bağlanan hatları
modernleştireceğiz; gerekirse yeni hatlar inşa edeceğiz.
KOMBİNE TAŞIMACILIK
•	 Demir yolu-kara yolu ve demir yolu-deniz yolu kombine taşımacılığını
geliştirmek için stratejik bölgelerde transfer istasyonları kuracağız.
•	 Transit taşımacılığın gelişmesi için gereken yatırımları yapacağız.
•	 Samsun Limanı’nı Akdeniz’e bağlayan mevcut demir yolu şebekesinin
standardını yükselteceğiz.
•	 Samsun limanı ile Mersin ve İskenderun limanlarını birbirine
bağlayacağız.

160

•	 Samsun Limanı’nı Karadeniz’in KEY-PORT’u haline getirerek Boğaz
geçişlerindeki yoğunluğu azaltacağız.
KENT VE BÖLGE İÇİ RAYLI ULAŞIM
•	 Orta büyüklükteki ve büyük kentlerdeki raylı taşımacılık sistemlerinin
yaygınlaştırılmasını destekleyeceğiz.
•	 Belediyeler ile eşgüdüm içinde hareket ederek, banliyö hatlarını
yaygınlaştıracağız.
•	 Kırsal bölgelerde ve turistik bölgelerde orta mesafe hızlı taşımacılığı
sağlamak için Ray Otobüsü sistemleri kuracağız.

KARA YOLU ULAŞIMI
İL, İLÇE, KÖY VE ŞEHİR İÇİ YOLLARI
•	 Kara yollarında zayıf kalan il, ilçe ve köy bağlantılarını
güçlendireceğiz. Özellikle ulaşım sıkıntısı çeken köylerin ana merkezler
ile bağlantısını kuracağız.
•	 Köy ve il yollarını genel ulaşım planı ve bölgesel kalkınma planları
doğrultusunda yapacağız.
•	 GAP bölgesinde ve turizm merkezlerinde yol ağlarını süratle elden
geçirecek ve ihtiyaca göre bu alanlara yeni yatırımlar yapacağız.
•	 Belediyelerce yurttaşlardan alınan asfalt paralarını yasal
düzenlemelerle kaldıracağız.
ŞEHİRLERARASI KARAYOLLARI
•	 Kara yolu yatırımlarını siyasi kaygılarla değil, ülkenin ihtiyaçları ve
bölgesel ihtiyaçlar doğrultusunda gerçekleştireceğiz.
•	 Yetersiz planlamayla ve düşük standartlarda yapıldığı için çok
sayıda kazaya neden olan bölünmüş yollarda gereken iyileştirmeleri
yapacağız.
•	 Kara yollarında düşük kaliteli satıh kaplama yerine kaliteli sıcak asfalt
kullanımını yaygınlaştıracağız.
•	 Yap–İşlet–Devret modeli ile yaptırılan otoyollarda yüksek trafik
garantilerini iptal edeceğiz.

161

KARA YOLLARINDA ÇEVRE DUYARLILIĞI
•	 İhtiyaç duyulan yerleşim bölgelerinde, gürültü ve kirlilik yaratan ana
yolların yerine alternatif çevre yolları yapacağız.
•	 Kara yolu yatırımlarını yeniden ÇED kapsamına alacağız.
•	 3. Boğaz Köprüsü ve Kuzey Marmara Otoyolu projelerini gözden
geçireceğiz.
•	 Bu projelerin çevre ve bölge halkı açısından tehlike yaratan ve geri
dönülmez zararlara neden olabilecek unsurlarını ortadan kaldıracağız.
•	 Çanakkale Köprüsü ve otoyol geçişini, bölgenin doğal ve
tarihi özelliklerini göz önünde bulundurarak planlayacak ve
gerçekleştireceğiz.
•	 Karadeniz Sahil Yolu’nun bölge üzerinde yaratmış olduğu tahribatı
en aza indirecek ve yerleşim alanlarının denizle bağlantısını yeniden
sağlayacağız.
• İstanbul Boğazı’na yapılması öngörülen Üç Katlı İstanbul Metro ve
Karayolu Boğaz Geçişi Projesi’nin fiziki ve mali değerlendirmesini
yeniden yapacağız.
KGM TEŞKİLATI VE PERSONELİ
•	 Karayolları Genel Müdürlüğü (KGM) ve Bölge Müdürlükleri’nin
teşkilat yapısını güçlendirecek ve yeterli nitelikte personel istihdamını
sağlayacağız.
•	 Zor şartlarda görev yapan KGM personelinin çalışma ve ücret
koşullarını iyileştireceğiz.
•	 KGM personelinin siyasi baskıdan uzak ve planlama ilkelerine bağlı
kalarak çalışmasını sağlayacağız.

DENİZCİLİK VE DENİZ YOLLARI ULAŞIMI
PLANLAMA VE DENETLEME
•	 Denizcilik sektörünün tüm bileşenlerinin katılımıyla bir “Kıyı Alanları
•	 Yönetim Planı” hazırlayacağız.
•	 Denizcilik sektöründe can, mal, seyir ve çevre emniyetinin sağlanması
için gemi takip ve izleme sistemlerindeki eksiklikleri gidereceğiz.
•	 Denetim ve gözetim sistemlerini tüm kıyılarımıza yaygınlaştıracağız.
162

TERSANELER
•	 Türkiye’yi bölgesindeki önemli gemi inşa ve onarım merkezlerinden
biri haline getireceğiz.
•	 Küçük ölçekli tersanelerin gemi inşa ve bakım-onarım tersaneleri
olarak yapılandırılmalarını teşvik edeceğiz.
LİMANLAR
•	 Uluslararası taşımacılığı geliştirmek için, mevcut limanların terminal
olanaklarını ve ana ulaştırma koridorları ile bağlantılarını iyileştireceğiz.
•	 Yapılacak limanların yerlerini, kara yolu ve demir yolu bağlantılarını
dikkate alarak belirleyeceğiz.

HAVA YOLU ULAŞIMI
PLANLI SEKTÖREL GELİŞİM
•	 Tüm paydaşların katılımı ile “Hava Yolu Master” planı hazırlayacağız.
•	 Havaalanı yatırım planlarını, hazırlanacak master plana göre yeniden
düzenleyerek kaynak israfına son vereceğiz.
•	 Sektör bileşenlerinin master planına uygun, dengeli ve çevreye
duyarlı biçimde hareket etmesini yasal güvence altına alacağız.
HAVALİMANLARI
•	 Kapasitesini aşan havalimanlarının geliştirilmesini sağlayacak, atıl
havalimanlarının etkin kullanılması için hava yolu taşımacılarını teşvik
edeceğiz.
•	 Havaalanı olmayan illerde yaşayanların, en yakın havaalanına hızlı,
emniyetli ve ucuz şekilde erişebilmesini sağlayacağız.
•	 3. İstanbul Havaalanı’nın mevcut konumunu, teknik uygunluk,
çevresel etki ve fizibilite açısından yeniden değerlendireceğiz.
•	 Ankara Esenboğa Havaalanı’nı, Türkiye’nin ikinci önemli uluslararası
uçuş merkezi yapacağız.
HAVACILIK SEKTÖRÜNÜ DESTEKLEYECEĞİZ

•	 Hava aracı bakım, onarım ve yenileme sektöründe Türkiye’nin bölge
merkezi olması için gereken altyapı yatırımlarını yapacağız.
•	 Erişimi zor olan bölgelerde hava ambulans ağları kuracağız.
•	 Sivil hava ulaşımında Ar-Ge faaliyetlerini geliştireceğiz. Uçak ve parça
üretimini destekleyeceğiz.

GÜVENLİK
GÜVENLİ VE HUZURLU TÜRKİYE
ULUSLARARASI TERÖRLE ETKİN MÜCADELE
•	 Sınır bölgelerimiz başta olmak üzere, terörle mücadelede uluslararası
iş birliği içinde hareket edecek, akılcı bir güvenlik politikası izleyeceğiz.
•	 Başta BM terörle mücadele sözleşmeleri olmak üzere, uluslararası
antlaşmalarda öngörülen ilkeleri esas alacağız.
•	 Kalbura dönen sınırlarımızın güvenliğini yeniden ve kesin şekilde
tesis edeceğiz.
•	 Sınırlarımızın gerisinde öbeklenmiş çeşitli terör örgütlerinin ülkemizin
güvenlik ve huzurunu tehdit etmesine izin vermeyeceğiz.
•	 5442 sayılı İl İdaresi Kanunu’nu sınır bölgesindeki ihtiyaçlara göre
yeniden düzenleyeceğiz.

İÇ GÜVENLİK
•	 Terörle mücadeleyi devletin tüm organlarının, halkın ve STK’lerin
katkısıyla ve bütüncül bir anlayışla sürdüreceğiz.
•	 Terörün yurt içi ve yurt dışı finans kaynaklarını kurutmak için ulusal ve
uluslararası düzeyde etkin şekilde mücadele edeceğiz.
•	 Terör ve siber saldırılar başta olmak üzere, her türlü iç ve dış tehditlere
ve doğal afetlere karşı topyekûn mücadele edeceğiz.
•	 Terörden zarar gören yurttaşlarımızın mağduriyetini gidereceğiz.
•	 Güvenlik adına hiçbir kişi, kurum ve grubun yasama ve yargı
denetiminden kaçmasına izin vermeyeceğiz.

•	 İkili ve çok taraflı uluslararası anlaşmalarda, yerli hava yolu
şirketlerinin haklarının savunulmasına öncelik vereceğiz.
163

164

DEMOKRASİ VE TOPLUMSAL UZLAŞIYA DAYALI YENİ YAKLAŞIM
•	 Bireysel hak ve özgürlükleri, toplumsal refahı, yargının bağımsızlığını
ve tarafsızlığını temel alan bir güvenlik anlayışını esas alacağız.
•	 Ülkemizin güvenliğini sağlayacak önlemleri alırken, devlet ve
yurttaşlar arasında karşılıklı güvene dayalı bir anlayışla hareket
edeceğiz.
•	 Hukukun üstünlüğü ilkesini ve toplumsal uzlaşıyı yeniden tesis
edeceğiz. Yurttaşlarına şüpheyle yaklaşan, bireyleri kollama veya
suçlamaya yönelik anlayışa ve uygulamalara son vereceğiz.
•	 Türkiye Cumhuriyeti’nin temel niteliklerine ve Cumhuriyetimizin
kazanımlarına sahip çıkacağız.
• Demokrasi, huzur ve barışı, ulusal birlik ve egemenlikten, taviz
vermeksizin eşit yurttaşlık temelinde tesis edeceğiz.

GÜVENLİK GÜÇLERİ
YENİDEN YAPILANDIRMA
•	 Güvenlik güçlerinin evrensel insan haklarına saygı ve hukukun
üstünlüğü ilkelerine uygun şekilde hareket etmesi için gereken yasal
altyapıyı oluşturacağız.
•	 Güvenlik güçlerinin, Avrupa Polis Etiği Kurallarına göre eğitilmesini
sağlayarak, orantısız güç kullanımına son vereceğiz.
•	 Güvenlik güçlerinin, siyasi iradenin demokratik denetiminde olmasını
sağlayacağız. TBMM’de güvenlik güçlerinin icraat ve faaliyetlerini
denetleyecek bir Güvenlik Komisyonu kuracağız.
•	 Güvenlik güçlerini her türlü siyasal yapılanmanın dışında tutacak,
çıkar ilişkilerinden ve örgütlü kuşatmalardan arındıracağız.
•	 Güvenlik personelinin atamalarında her şeyden önce liyakati esas
alan bir anlayışla hareket edeceğiz.
•	 MİT’i kişiye özel hizmet veren bir kurum olmaktan kurtaracak,
yeniden milli güvenliğimizin hizmetine vereceğiz. MİT’i yabancı
istihbarat kurumlarının yönlendirmelerine kapatacağız.
•	 Devlet kurumları arasında istihbarat paylaşımını etkinleştireceğiz.

165

•	 Kurumlar arası iş birliğine dayalı etkin ve süratli bir kriz yönetimi
anlayışı geliştireceğiz.
•	 İstihbarat kurumlarına bilgiyi ve güvenlik ortamını süratle
değerlendirebilme; komuta, kontrol ve bilgi sistemlerinde yüksek
teknolojiyi kullanabilme olanak ve yeteneklerini kazandıracağız.
DAHA FAZLA OLANAK, DAHA FAZLA HAK
•	 Güvenlik güçlerinin profesyonel donanım ve yeteneklerini
geliştireceğiz.
•	 Güvenlik güçlerinin özlük haklarını ve çalışma koşullarını
iyileştireceğiz.
•	 TSK ve emniyet teşkilatında görev yapan personelin emeklilikte
katsayı mağduriyetini gidereceğiz.
•	 Güvenlik güçlerinin halkla daha iyi ilişkiler kurabilmesi ve zor
şartlarda görev yapabilmesi için etkili psikolojik destek alabilmesini
sağlayacağız.
ŞEHİT YAKINLARI VE GAZİLER
•	 Aile ve Sosyal Politikalar Bakanlığı’na bağlı Şehit Yakınları ve Gaziler
Dairesi Başkanlığı’nı, “Şehit Yakınları ve Gaziler Genel Müdürlüğü” olarak
yeniden yapılandıracak ve doğrudan Başbakanlık’a bağlayacağız.
•	 Şehit yakınları ve gazilerin, kamu kurumlarıyla ilişkilenmeden
bütün işlerini “Şehit Yakınları ve Gaziler Genel Müdürlüğü” tarafından
görevlendirilecek “hayat danışmanlarına” yaptırabilmelerini
sağlayacağız.
•	 Hiçbir şehit eşinin, eşi yoksa anne ve babasının ya da gazinin net aylık
gelirinin en düşük net memur maaşından aşağı olmamasını güvence
altına alacağız.
•	 Tüm şehit ailelerine ve gazilere ömür boyu yeşil pasaport vereceğiz.
•	 Şehitlerin çocuklarını ve kardeşlerini askerlikten muaf tutacağız.

166

•	 Tüm gazilerin sağlık güvencelerini, milletvekilleriyle eşit seviyeye
getireceğiz.
•	 Şehitlerin 18 yaşından büyük olan ve öğrenci olmayan tüm
çocuklarının, kamu kurumlarında istihdam edilebilmesini sağlayacağız.
•	 Gazilere ikinci iş hakkı ve 3000 günde emeklilik hakkı vereceğiz.
•	 Gazi ve şehit çocuklarının okullarda ve üniversitelerde burslu olarak
okuyabilmesi için gerekli yerleştirme ve finans planlamasını, Şehit
Yakınları ve Gaziler Genel Müdürlüğü eliyle yapacağız.
ASKERLİKTE GEÇEN SÜRENİN SİGORTALI SAYILMASI VE ASKER HARÇLIĞI
•	 Er ve erbaşları askerlikte geçirdikleri dönemde sigortalı sayacak,
primlerinin devlet tarafından ödenmesini sağlayacağız.
•	 Er ve erbaşlara ödenen aylık harçlıkları artıracağız. Bu kapsamda
çavuş, onbaşı ve er harçlıklarını sırasıyla 354 TL, 340 TL ve 333 TL’ye
yükselteceğiz.
•	 Bu sayede er ve erbaşların askerlikte geçirdikleri dönemde ailelerine
yük olmalarını engelleyeceğiz.
•	 Er ve erbaşların işsizlik sigortası primlerini askerlik süresince
Hazine’den ödeyeceğiz.
•	 Askerlik dönüşü iş bulamayan yurttaşlarımızın altı aya kadar işsizlik
ödeneğinden yararlanmalarını sağlayacağız.

DOĞA VE KENT HAKKI
Yaşadığımız çevrenin korunması ve yaşam kalitemizin artırılması
için, “doğa hakkı” ve “kent hakkı” ilkelerine kararlılıkla sahip çıkılması
gerekmektedir. CHP, “doğa hakkı” ve “kent hakkını” ortaya koyduğu tüm
politikaların merkezine taşımaktadır.
Günümüzde, başta iklim değişikliği olmak üzere, ekolojik sistemdeki
bozulmalar, nüfus artışları ve doğal kaynakların aşırı sömürülmesi
gibi sorunlar tüm dünyayı etkilemektedir. Küresel ortalama sıcaklıklar
artmakta, yaygın kar ve buz erimeleri nedeniyle deniz seviyeleri
yükselmektedir. Tüm dünyada kuraklık ve sel gibi aşırı iklim olaylarının
sıklığı ve yoğunluğu artmaktadır.
Türkiye, dünyanın iklim değişikliğinden en fazla etkilenecek bölgelerinden
birinde yer almaktadır. İklim değişikliği sonucunda, Türkiye geneli için
21. yüzyılda 5-7 derecelik sıcaklık artışı, ortalama yağışlarda ise % 20’ye
varan düşüş öngörülmektedir. İklim değişikliğinden en fazla etkilenecek
olanlarsa, bu değişikliklerden en az sorumlu olan toplum kesimleridir. Bu
kesimlerin başında, gittikçe zorlaşan iklim şartlarında üretim yapmaya
çalışan çiftçiler, tarım işçileri, balıkçılar ve gıda güvenliği sorunu yaşayan
yoksul haneler yer almaktadır.
Dünyayı ve canlıları tehdit eden bu sorunların çözülebilmesi için, yalnızca
niceliksel büyümeyi dikkate alan ekonomi anlayışına son verilmesi
gerekmektedir. CHP, dünyadaki tüm varlıklara eşit önem veren “doğa
hakkı” ilkesini ve nitelikli, sürdürülebilir büyüme anlayışını esas almaktadır.
Bu ilke doğrultusunda, ülkemizi, gelişmiş ülkelerde olduğu gibi adım adım
“yeşil ekonomiye” taşımaya kararlıdır.
CHP, sürdürülebilir kaynakların verimli kullanılması ve adil dağıtılmasını
sağlayacak tarım ve sanayi politikalarına öncelik vermektedir. Bu
politikaları nitelikli kamu hizmetleri ve yenilikçi yerel yönetim projeleriyle
desteklemeyi savunmaktadır. Bu önlemler sayesinde kırılganlığı yüksek
toplum katmanları korunacak ve güçlendirilecektir. CHP iktidarında,
doğa-dostu teknoloji, mal ve hizmetler üreten ve bu sektörlerde çalışma
olanakları yaratan yapısal değişiklikler hayata geçirilecektir. İklim
değişikliğine neden olan sera gazı salınımlarının azaltılması için, enerji

167

168

verimliliği ve yenilenebilir enerji yatırımları konusunda gerçekçi hedefler
doğrultusunda hareket edilecektir.
CHP, bireyi içinde yaşadığı doğa ile bir bütün olarak ele almaktadır.
CHP’nin ekonomi anlayışı, toplumun çevreyle uyumlu bir şekilde
kalkınması ilkesine dayanmaktadır. Gelecek kuşaklara yönelik olarak,
insanca ve sağlıklı yaşam koşullarını temin edebilmek için tüm kaynakların
eşitlikçi ve adil bir şekilde kullanılması şarttır. Bu anlayışla hareket eden
CHP; doğa, çevre ve kent politikalarını doğa dostu büyüme anlayışı
çerçevesinde şekillendirmektedir.
CHP doğa hakları ve ulusal çevre güvenliği çalışmalarını uluslararası
toplumun politikalarıyla ortak ve uyumlu olarak yürütmeyi
hedeflemektedir. CHP ülkemizin, BM’nin yeşil politikalarının örnek ülkeleri
arasında yer alması için çalışacaktır. CHP’nin, doğaya ve gelecek kuşaklara
karşı sorumlulukların yerine getirilmesini esas alan kalkınma modeli,
ülkemizin uluslararası toplumda saygın bir yer edinmesini sağlayacaktır.
Doğayı korumanın temel ahlaki bir sorumluluk olduğunu savunan CHP,
“doğa hakkı” konusunda farkındalık yaratmak için çalışmakta ve bu hakkın
korunması için mücadele etmektedir. CHP iktidarında, her insanın ve
canlının bir arada, temiz ve korunmuş bir doğada yaşaması anayasal bir
hak olarak güvence altına alınacaktır.

DOĞA DOSTU SÜRDÜRÜLEBİLİR KENTLEŞME
Ülkemizde nüfusun çok büyük çoğunluğu artık kentlerde yaşamaktadır.
Çevrenin korunması ve temiz olması, kır için olduğu kadar kent için
de gereklidir. Bu nedenle CHP’nin kentleşme anlayışı sosyal adaletçi
ve kalkınmacı olduğu kadar, doğa dostudur. Kent politikaları, çevre ve
sosyo-ekonomik bakımdan sürdürülebilirliği esas alan bir yaklaşıma
dayanmalıdır. Kentlerin temizliği ve güvenliği gözetilmeli, sürdürülebilir
kaynaklar verimli biçimde kullanılmalıdır.
CHP, ülkemizde “akıllı kentlerin” oluşturulmasına önem vermektedir.
Akıllı kentlerde yeni teknolojilerin yaygın şekilde kullanılması, ekolojik
dengenin korunması ve enerji tasarrufunun artırılması hedeflenmektedir.
Buradaki amaç, doğal kaynakların gelecek kuşaklar için korunması, yaşam
169

kalitesinin ve doğal dengenin gözetilmesi ve yeşil yapı ile yeşil ilişki
ağlarının geliştirilmesidir. Bu amaçları gerçekleştirebilmek için mevcut
konut tiplerine alternatif yaratabilen, öncelikle enerji tasarrufunu artıran,
yeni ve akıllı konut tipleri tasarlanmalıdır.
CHP iktidarı, kenti hem maddi hem de manevi açıdan griden yeşile
taşıyacaktır. İnsanların ve ekosistemin canlılığının sürdürülmesini
sağlayacak politikaları hayata geçirecek ve geleceğin kentlerini bu
anlayışla tasarlayacaktır. CHP, yurttaşlarımızın yeşil alanlara ve temiz
havaya erişimini artırırken, yurttaşlarımızın sağlıklı kentlerde, sağlıklı bir
yaşam sürmesini sağlayacaktır. CHP’nin esas aldığı “bio-bölge” anlayışıyla;
su havzaları, toprak, iklim, flora ve fauna ilişkileri gözetilecek, bölgelerdeki
mevcut kaynakların dengeli kullanımına yönelik stratejiler geliştirilecektir.
Kent sakinlerinin her türlü altyapı ve konut olanaklarından ve kültürel
faaliyetlerden yararlanması, CHP iktidarının öncelikli hedefleri arasındadır.
Kentlerimizin sağlıklı içme suyu ve kanalizasyon başta olmak üzere tüm
altyapı hizmetlerine kolayca erişebilmesi, CHP’nin kent politikalarıyla
mümkün olacaktır.
CHP iktidarında, kentlerde güvenli ve kolay ulaşım olanakları
geliştirilecektir. Şehir içi ve şehirler arası ulaşıma ayrılan bütçe artırılacak,
kent içi ulaşım yeni tekniklere ve uzmanlığa dayalı olarak planlanacaktır.
Trafik sıkışıklığının önlenmesi için başta raylı sistemler olmak üzere, tüm
ulaşım olanakları hızla geliştirilecektir. Sessiz caddeler, oyun caddeleri,
yürüyüş caddeleri gibi yenilikçi mekânsal düzenlemeler kent tasarımının
parçası olacaktır. Kent içi trafikte yaya ve bisiklet öncelikli düzenlemeler
yapılacaktır. Otopark alanları trafik yoğunluğunu azaltacak şekilde
düzenlenecek ve bu alanların rant yaratmak amacıyla uzun vadeli olarak
özel sektöre devredilmesi engellenecektir.

KAPSAYICI KENTLEŞME
Türkiye’nin karşılaştığı en önemli sorunların başında ötekileştirme,
ayrıştırma ve dışlanma gelmektedir. Bu sorunların kaynağındaysa eşitsizlik
yatmaktadır. Sınıfsal, etnik ve mezhepsel ayrışmalar toplumsal dokuyu
bozmakta, toplumsal yaşamda güveni ve dayanışmayı zayıflatmaktadır.
CHP, eşitsizlikten kaynaklanan ve kentlerin istikrarını bozan bu sorunları,
170

“kapsayıcı kentleşme” ilkesiyle çözecektir. CHP iktidarı “kapsayıcı
kentleşme” anlayışıyla, ayrışmış kentleri bütünleştirecek ve toplumsal
dayanışmayı güçlendirecektir.
Tüm kent sakinleri kent hizmetlerden en üst düzeyde yararlanabilmeli,
her türlü ortak ve kamusal mekâna kolayca erişebilmelidir. Kentlerin
korumalı villalar, gecekondular, çöküntü alanları, beton kuleler ve iş
merkezleri arasında bölünmesine son verilmelidir. Mimarlar, tasarımcılar
ve planlamacıların desteğiyle oluşturulacak kent politikalarıyla, farklı
yerlerde yaşayan ve farklı kökenden gelen insanları bir araya getirecek
düzenlemeler yapılmalıdır.
CHP ayrışma ve dışlanma sorunlarının sokaktan başlayarak çözüleceğini
savunmaktadır. Sokak, semt, mahalle ve kent tüm yaşayanlar için güvenli
hale getirilmelidir. Sokaklar ve meydanlar insan dolu ve yaya dostu
olmalıdır. Komşular birbirini tanımalı, komşuluk bağları güçlendirilmeli,
komşular arasında dayanışma artırılmalıdır. Aynı yerde yaşayanlar
bulundukları yere ait olduklarını hissetmelidir. Farklı kökenden gelen
yurttaşlarımız ve tüm toplum kesimleri birbiriyle uzlaşmacı ilişkiler
kurabilmelidir. Sokaklar, adaletin ve hoşgörünün gerçekleştiği yerler
haline gelmelidir. CHP, kentlerimizde kırılgan çok kültürlülük eğilimine
ve asimilasyon baskısına teslim olmadan, tüm yurttaşlarımızın bir arada
yaşamalarının ve birbirleriyle ilişki kurmalarının desteklenmesi gerektiğini
savunmaktadır.
CHP belediyeleri yurttaşların bir arada kaliteli vakit geçirebilmesi amacıyla
spor tesisleri ve oyun alanları, park ve bahçeler, fuar ve festival alanları
geliştirme konusunda öncülük yapmaktadır. AKP’nin inşaat ve rant odaklı
kentleşme anlayışı ise kentte yaşam kalitesinin düşmesine neden olmakta
ve toplumsal dışlanmayı artırmaktadır. Oysa kent ve konut politikaları,
rant ve spekülasyonu değil; farklı kökenlerden gelen yurttaşlarımızı
kaynaştırmayı hedeflemelidir. CHP kamu varlıklarının metalaştırılmasına
ve dışlayıcı özel mülkiyete dönüştürülmesine karşı çıkmaktadır. Kentsel
rantlardan elde edilecek gelirler, toplum yararına olacak şekilde
kullanılmalıdır. Halka mali kaynakları kullanma konusunda söz hakkı
verilmelidir.

171

YENİLİK VE YARATICILIK TEMELLİ KENTLEŞME
Günümüzde kentler, ekonomik kalkınmanın lokomotifi durumundadır.
Çünkü bilgi ekonomisinin ortaya çıkardığı yeni bilgiler, teknolojiler
ve ürünler kentlerde geliştirilmektedir. Bu nedenle CHP, kentlerimizi
canlandırmaya ve kentlerin yenilikçi kapasitelerini geliştirilmeye büyük
önem vermektedir.
Kentlerin canlılığı, başta fiziki altyapı olmak üzere konut, iş yeri, ulaşım
ihtiyaçlarının karşılanmasına bağlıdır. Kentler, zengin ve çeşitlenmiş
bir tüketim altyapısına sahip olmalıdır. CHP çarşı esnafından İnternet
alışverişine, butik mağazalardan büyük mağazalara, haftalık pazarlardan
AVM’lere kadar ticaret ve perakende sektörünün her bileşeninin ayrı ayrı
ve birlikte desteklenmesi gerektiğini savunmaktadır.
Kentlerin yaratıcı ve yenilikçi potansiyellerini harekete geçirmenin
ve kentleri canlandırmanın temel unsuru eğitim, bilim ve teknoloji
alanında gerçekleştirilecek atılımlardır. Oysa AKP iktidarı, eğitim sistemini
yazboz tahtasına çevirerek, düşünce özgürlüğünü kısıtlayarak ve
üniversiteleri baskı altına alarak bilimin, yeniliğin ve teknolojik gelişimin
önünü tıkamıştır. CHP, “yenilik temelli kentleşme” anlayışı çerçevesinde
üniversitelerde, araştırma kuruluşlarında ve yoğun yüksek teknoloji
kullanan sektörlerde; Ar-Ge, yaratıcı tasarım ve yenilik faaliyetlerinin
geliştirilmesine öncelik vermektedir.
Kentlerin gelişebilmesi için yeni yatırımlar ne kadar önemli ise vasıflı iş
gücünün yetiştirilmesi de aynı ölçüde önemlidir. Çünkü günümüzde
yaratıcı çalışma, vasıflı ve uzmanlaşmış bir grubun işi haline gelmiştir.
Yüksek vasıflı uzmanları ve yaratıcı kesimleri kentte toplamak için
kentin ekonomik tabanı genişletilmeli, kentlerdeki ekonomik faaliyetler
çeşitlendirilmelidir. Firmalar arasındaki iş birliği ve bölgesel kümelenmeler,
coğrafi yakınlık sayesinde kurulacak bilgi akışı ve kurumlar arası
bağlantılar ile mümkün olabilmektedir.
Bir kenti çekici kılacak olan şey, yaratıcılığın ve yeniliğin önemli
kaynaklarından olan kültür ve sanattır. Çalışma hayatının, yaşam
alanlarının ve eğlence faaliyetlerinin bir arada olması, hem yeni yatırımlar

172

hem vasıflı iş gücü açısından önemli bir çekim gücü yaratmaktadır.
Bilim insanları, mühendisler, mimarlar, yazarlar, sanatçılar, reklamcılar
ve tasarımcılar gibi yaratıcı kesimler canlı kentlerde yaşamayı tercih
etmektedir.
CHP, kentlerimizde kültürel etkinliklerin ve kültür sanayisinin gelişmesine
büyük önem vermektedir. CHP, sanat ve kültürü açık fikirliliğin,
hoşgörünün, uygar ve erdemli yurttaşlar yetiştirmenin olduğu kadar
ekonomik kalkınmanın da başlıca unsurlarından biri olarak görmektedir.
Tiyatrolar, orkestra salonları, resim galerileri, kütüphaneler; müzik,
film ve televizyon stüdyoları; medya kuruluşları ve reklam şirketleri
kente canlanma getirmektedir. Kültür ekonomisi kenti çekici, heyecanlı
ve yaratıcı yapmaktadır. Kültür ve sanat alanında yapılan çalışmalar,
yaratıcılığın serpilip gelişmesini sağlamaktadır. Bunun bilincinde olan CHP,
tüm bu alanlarda atılım yapma kararlılığı içindedir.
AKP iktidarında sanata ve sanatçıya gereken önem verilmemektedir.
Dahası her türlü yaratıcı etkinlik baskı altında tutulmakta ve kent yaşamı
sönükleştirilmektedir. Oysa CHP’nin kültür ve sanat anlayışı özgürlüğü,
çoğulculuğu ve yaratıcılığı esas almaktadır. CHP, sanatın önündeki bütün
engellerin ortadan kaldırılması gerektiğine inanmaktadır. AKP’nin tutucu,
baskıcı ve rant temelli kentleşme anlayışına karşı CHP yenilik, yaratıcılık
ve kültür temelli kentleşmeyi savunmaktadır. CHP yurttaşlarımıza canlı ve
aydınlık kentler yaratma sözü vermektedir.

KENTLEŞME POLİTİKALARI
“Doğa hakkı” ve “kent hakkı” ilkeleri, kent sakinlerinin, ihtiyaçları için
verdikleri mücadeleyi desteklemeyi gerektirmektedir. Bu nedenle CHP,
kent planlamasında katılımcılık ve eşitliği esas almaktadır. CHP iktidarında,
kent sakinleri, STK’ler, üniversiteler ve diğer paydaşlar karar alma
süreçlerine dâhil edilecektir. Yapılacak projelerin uygunluğu ve geçerliliği
nesnel ölçütler çerçevesinde ve dayanışmacı bir anlayışla ele alınacaktır.

173

Yenilikçi kentsel politikalar, “yavaş planlama” ve “yavaş kent” anlayışı
çerçevesinde kurgulanacaktır. Yıkım yerine yerinde dönüşüm, var olanı
koruma ve geliştirme, mevcut fiziki ve sosyal engelleri ortadan kaldırma
ilkeleri esas alınacaktır. Kentsel dönüşüm politikalarında, dayatmacı ve
aceleci yaklaşımların yerine, ekonomik ve sosyal boyutları dikkate alan
“süreç yönetimi” anlayışıyla hareket edilecektir.

CHP iktidarında “paylaşan kentler” anlayışıyla hareket edilecek ve kentler
arası rekabet yerine iş birliği ve tecrübe paylaşımı esas alınacaktır.
Ayrıştıran değil; kaynak, teknoloji ve bilgi açısından birleştiren şehircilik,
temel ilke olacaktır. Aynı zamanda, kentlerimizin küresel platformlarda
varlık göstermesi ve diğer devletlerin yerel yönetimleri ile iş birliği
yapabilmesi sağlanacaktır.
CHP iktidarında merkezi idare ve yerel yönetimler arasındaki plan ve
yetki karmaşası ortadan kaldırılacaktır. Proje geliştirme ve uygulamada,
merkezi idarenin dayatmacı ve tepeden inmeci tavrına son verilecek,
yerel yönetimlerde çoğulculuk ilkesiyle hareket edilecektir. Merkezi
idare tarafından sağlanan kaynaklar, ihtiyaçlar gözetilerek dağıtılacak
ve bunların ne şekilde kullanılacağına bizzat yerel yönetimler karar
verebilecektir. Yerel yönetimlerin hizmet sunumunda adil davranılacak
ve parti ayrımcılığına son verilecektir. Şeffaflık ilkesini sağlamak amacıyla,
yerel yönetimlerin elde ettiği gelirler ve yaptığı harcamalar halkın
denetimine açık hale getirilecektir.

DOĞA DOSTU BİR TOPLUMSAL YAŞAM
EKOLOJİK ANAYASA VE MEVZUAT
•	 Acil koruma ve yeniden onarma ilkesi ışığında Ekolojik Anayasa
hazırlayacağız.
•	 İklim değişikliğinin, Türkiye’de yaratacağı etki, kırılganlık ve risklerin
incelenmesini ve uyum stratejilerinin geliştirilmesini içeren bir “Ulusal
İklim Değişikliği Strateji Belgesi” hazırlayacağız.
•	 Sera gazı salınımlarını azaltmaya yönelik bağlayıcı, ölçülebilir ve
uygulanabilir hedefler koyacağız.
•	 Genel bütçede yaratacağımız “İklim Fonu” ile iklim değişikliğiyle
mücadele için kaynak oluşturacağız.
•	 Çevre davalarında mahkeme masrafı almayacak, bilirkişi masraflarını
Hazine üzerinden karşılayacağız.
•	 Teşvik ve sınırlama politikalarını birlikte kullanarak enerji ve karbon
verimliliklerini artıracağız.
•	 Ulaşım araçlarında ve elektrikli eşyalarda, enerji verimliliği
standartlarını esas alarak KDV oranlarını belirleyecek, doğa dostu
ürünlerin kullanımını özendireceğiz.

174

SÜRDÜRÜLEBİLİR BİR YAŞAM
•	 Güneş ve rüzgâr gibi yenilenebilir enerji kaynaklarını, doğa dostu
teknolojilerle kullanarak enerji verimliliğini artıracak, dışa bağımlılığı
azaltacağız.
•	 Madenlerin, su kaynaklarının ve tüm doğal kaynakların ulusal çıkarlar
ve toplum yararına, doğaya duyarlılık ilkesi çerçevesinde ve en verimli
şekilde değerlendirilmesini sağlayacağız.
•	 Enerji ve su kullanımında tasarrufu sağlayan uygulamaları
destekleyeceğiz.
•	 İklim değişikliği ve eko-sistemin tahrip edilmesinden kaynaklanan
sorunları, biyolojik çeşitliliğin korunmasını ve artırılmasını hedefleyen
alanlar kurarak çözeceğiz.
•	 Küresel ısınmayla mücadele için deniz ve demiryollarıyla toplu
taşımacılığın kullanımına ağırlık vereceğiz.
•	 Tahrip ettiğimiz doğayı onarmak ve doğa kültürünü aşılamak için
doğa hakları kavramını eğitim sistemine yerleştireceğiz.

DOĞAYA DAHA YAKIN BİR TOPLUM
•	 Kişi başına düşen şehir içi yeşil alan oranını her ilimizde artıracağız.
•	 Hava kirliliğini azaltacak önlemlere öncelik vereceğiz.
•	 Kamu imkânlarıyla dağıtılan kalitesiz kömür yerine, altyapı bulunan
bölgelerde ihtiyaç sahibi yurttaşlarımıza ücretsiz doğal gaz temin
ederek havanın kirlenmesini önleyeceğiz.
•	 Konut sorununu, çocuklarımızı havasız ve doğal alansız bırakan beton
kuleler yerine, sağlam ve dayanıklı ekolojik konut projeleri üreterek
çözeceğiz.
•	 “Her Üç Otomobil İçin İki Ağaç” kampanyasıyla otoparkları estetik ve
kente uyumlu biçimde tasarlayacağız.
•	 Çevre kirlenmesinin bedelini, kullanana ve kirletene ödettireceğiz.
•	 Bedel ödemenin sürekli bir kirletme hakkına dönüşmesine izin
vermeyeceğiz.

175

HAYVAN HAKLARI
•	 Hayvanların ait oldukları doğa ortamlarının düzenlenmesini,
hayvanlara yönelik kötü muamelelerin caydırıcı ceza kanunları
kapsamına alınmasını sağlayacağız.
•	 Vahşi hayvan kaçakçılığının ve kaçak üretim çiftliklerinin önüne
geçeceğiz.
•	 “Pet shoplarda” canlı hayvan satışının yasaklanmasını; hayvana
işkencenin sistematik hale getirildiği sirk, yunus parkı ve benzeri
kurumların kapatılmasını sağlayacağız.
•	 Hayvanlar için izin verilen sınırlı alanların çok sıkı denetim altına
alınarak evrensel normlara uygun hale getirilmesini; soyu yok olma
tehlikesi içinde olan türlerin aktif şekilde korunmalarını sağlayacağız.

ATIK YÖNETİMİ
•	 Atık tarım ürünlerinin yenilenebilir enerji için hammadde olarak
kullanılmasını sağlayacak Ar-Ge çalışmalarına destek ve hız vereceğiz.
•	 Belediyelerin ve sanayilerin atık su arıtımı yapması için gerekli teşvik
mekanizmalarını kuracağız.
•	 Sanayinin çevre dostu Organize Sanayi Bölgelerinde toplanmasını
sağlayacak ve OSB’lerin atık su arıtımını etkin şekilde gerçekleştirmeleri
için gereken yasal altyapıyı kuracağız.
•	 Tüm yurttaşlarımızı, özel ve kamu kuruluşlarını, atık ayrıştırması
konusunda bilinçlendirecek ve geri dönüşüm pratiklerini ekonomik
önlemlerle destekleyeceğiz.
•	 Uluslararası koruma altında olan alanlarda maden araması ve HES
yapmayacağız.
•	 Kirliliği kaynağında önleyecek tedbirleri geliştirecek ve atıkların geri
kazanılmasını sağlayacağız.

176

DOĞAL KAYNAKLARIN YÖNETİMİ
•	 Halkımızın ortak varlığı olan doğal kaynaklarımızın yolsuzluk ve kötü
yönetim sonucunda ticari rant sağlama aracına dönüştürülmesine son
vereceğiz.
•	 İnsanın ekolojik dengenin sahibi değil, parçası olduğu yaklaşımını
benimseyeceğiz.
•	 Stratejik önemi giderek artan su kaynaklarımızın korunması ve
geliştirilmesi için uzun vadeli planlar uygulayacağız.
•	 Suyun etkin ve sürdürülebilir kullanımı için farkındalık artırıcı
faaliyetlerin yayılmasını destekleyeceğiz.
•	 Kamuya ait olan su kullanım hakkının devredilmesine izin
vermeyeceğiz.
•	 Tüm tarafların katılımı ile bilimsel ölçütler çerçevesinde hazırlanacak
adil bir “Su Kanunu” çıkaracağız.

ÇEVREYE VE SOSYAL DOKUYA DUYARLI YAKLAŞIM
•	 Verimli topraklarımızı hızla yok eden erozyonla mücadele için gerekli
kaynağı sağlayacağız.
•	 Çevresel Etki Değerlendirmesini (ÇED), insana ve çevreye duyarlı
anlayışın gereği olarak dikkatle ve şeffaflıkla ele alacağız.
•	 ÇED süreçlerine halkın katılımı konusunda AB mevzuatına uygun
biçimde gerekli mekanizmaları kuracağız.
•	 ÇED’in yanı sıra, kapsamlı bir Sosyal Etki Değerlendirmesi (SED)
yürütülmesini sağlayacağız.
•	 Yeşil Yol Projesi’nin yeni bir imar dalgası oluşturmak için yapıldığı
iddialarını değerlendirecek ve halkımızın bu konudaki endişelerini
gidereceğiz.

DOĞA DOSTU ÜRETİM
•	 Tarımsal üretimin ekolojik koşullar ve toprak özelliklerine sadık
kalınarak yapılmasını teşvik edeceğiz.
•	 Tarım sektöründe iklim değişikliği etkilerine karşı uyum stratejisi
geliştireceğiz.
177

•	 Yurttaşlarımızın besin ihtiyacını yerel kaynaklarımızla karşılamak için
yeni yöntemlerin bulunması için araştırma üniversiteleriyle birlikte
çalışacağız.
•	 Tarım, doğa ve sosyal politikalarımızın merkezine, doğaya ve ekolojik
aile çiftçiliğine dönüş temelli nüfus hareketlerini koyacağız.
•	 Meraları özel mülkiyet olmaktan çıkaracağız.

YAŞAM KALİTESİ YÜKSEK KENTLER
AKILLI KENTLER
•	 Bilişim alanındaki yeniliklerin sürdürülebilir kalkınmanın öncüsü
olmasını sağlayacağız.
•	 Akıllı kentler, akıllı enerji şebekeleri, akıllı ölçümler ve akıllı taşıma
sistemleri ile bilişim teknolojilerinin etkisini yaygınlaştıracak ve günlük
hayatı kolaylaştırmasını sağlayacağız.
•	 Akıllı kent sistemlerinin yaygınlaşması için uygulamaların yazılımlarını
açık kaynak olarak geliştireceğiz.
•	 Akıllı kentlere dönüşüm için il bazında dijital plan ve stratejilerin
hazırlanmasını sağlayacağız.
•	 Yerel yönetimlerde açık devlet ve açık veri anlayışını
yaygınlaştıracağız.
•	 Tüm yeni konut ve binalarda yeni bilişim altyapısı ile uyumlu dağıtım
şebekelerinin kurulmasını teşvik edeceğiz.

ÇAĞDAŞ KENTLER
PLANLAMA KRİTERLERİ
•	 “Ulusal Mekânsal Gelişim” strateji planı hazırlayacağız.
•	 Bölge, havza ve kent-kır ölçeğinde bütünleşik planlama anlayışı
geliştireceğiz.
•	 Havza yönetimini, ortak vizyon, ortak strateji ve ortak proje
sistematiği içinde katılımcı ortamlarda yapacağız.

178

•	 Kentlerin risk, değer, yoksulluk, yoğunluk, siluet haritalarını
hazırlayacağız.
•	 Tüm stratejik projelerin ve yatırım kararlarının, bu haritalar
gözetilerek planlanmasına özen göstereceğiz.
•	 Yaşanabilirlik ölçütleri belirleyecek, kentleri bu ölçütler
doğrultusunda hazırlanacak endeksler çerçevesinde değerlendirecek
ve geliştireceğiz.
KENT PLANLAMASI
•	 Kentlerin aşırı planlanması ile yaşanan büyümenin yol açtığı sorunları
önleyecek ve kentlerde yaşam kalitesini yükselteceğiz.
•	 Düzenli kentsel gelişimi sağlamak ve dar gelirli yurttaşlarımız için
hazırlanacak konut projelerinde kullanılmak üzere kamu eliyle arsa
üretimi gerçekleştireceğiz.
•	 Kentlerin gelişiminde, ekonomi ve ekoloji dengesini gözeteceğiz.
•	 Kamuya ait arsa ve arazilerin kent sakinlerinin yararına aykırı olacak
şekilde ranta açılmasına son vereceğiz.
•	 Toplu taşıma olanaklarını artırıp, ulaşım ağlarını geliştirerek trafik
sıkışıklığını önleyeceğiz.
ÇAĞDAŞ BİR İMAR KANUNU YAPACAĞIZ
•	 İmar Kanunu ve mevzuatını, uluslararası standartlar ile uyumlu hale
getireceğiz.
•	 İmar Kanunu ve mevzuatını kentsel büyüme yerine kentsel
iyileştirmeyi temel alacak şekilde düzenleyeceğiz.
•	 Yapılaşma, güçlendirme ve altyapı konularındaki yönetmelikleri yeni
İmar Kanunu’nun kapsamına alacağız.
•	 Yeni İmar Kanunu’nda, enerji ve karbon tasarruflu uygulamaları,
çevre korumayı, açık alanlar ve nitelikli kamu alanlarının geliştirilmesini
gözeteceğiz.
•	 Risk azaltma araçlarını, yöntem ve sakınım planlarını hayata
geçireceğiz.
•	 2/B arazisinde binası olup hak sahipliği şartlarını taşıdığı halde,
bedelin yüksek olması ya da taksit süresinin yetersizliğinden dolayı
179

başvuru yapamamış veya başvuru yaptığı halde bedelini ödeyememiş
yurttaşlarımıza yeni bir süre tanıyacağız.
•	 Bedel yüksekliğinden kaynaklanan sorunları, bedeli kabul
ederek ödeme yapmakta olan yurttaşlarımızın aleyhine bir durum
yaratmaksızın çözeceğiz.
•	 Başlangıç bedelini ödemiş olmaları kaydıyla tapu tahsisi yapılacak
yurttaşlarımızdan ek bir bedel alınmayacaktır.
İMAR AFFI
•	 2981 Sayılı İmar Affı Kanunu’na göre Tapu Tahsis Belgesi sahibi olan
ya da Tapu Tahsis Belgesi’ni hak etmiş olmakla birlikte henüz bu belgeyi
almamış olan yurttaşlarımıza bir yıl içerisinde tapularını vereceğiz.
•	 Sayıları 12 milyonu aşan ruhsatsız yapıların bir an önce yasal statüye
kavuşmasını sağlayacağız.
•	 Son beş yıl içerisinde mesken olarak kullanılan ve afet riski taşımayan
tüm konutlara bir defaya mahsus olmak üzere imar affı getirecek,
ruhsatsız binalara ruhsat vereceğiz.
•	 Bu yapılarda ikamet eden yurttaşlarımızın başta belediye hizmetleri
olmak üzere kamu hizmetlerinden eksiksiz şekilde yararlanmasını
sağlayacağız.
KOLEKTİF TASARIM ANLAYIŞINI BENİMSEYECEĞİZ
•	 Stratejik tasarım planları ile ortak karar ve ortak tasarıma öncelik
vereceğiz.
•	 Yeni kent modellerini vizyon atölyelerinde geliştireceğiz.
•	 Kamu kuruluşları, sivil toplum örgütleri ve özel sektörün bu atölyelere
katılmasını sağlayacağız.
•	 Tasarımcıların ve tüm paydaşların bir araya gelerek fikir alışverişinde
bulunabileceği bir zemin hazırlamak amacıyla “Anadolu Tasarım
Atölyeleri” (ATA) kuracağız.
•	 Uyumlu Bina”, “Yeşil Bina”, “Yaşayan Sokak”, “Bizim Mahalle” projelerini
bu atölyelerde iş birliği ile şekillendireceğiz.
•	 Yenilik ve yaratıcılığı tasarımlarımızın dayanağı yapacağız.

180

•	 Yenilikçi ve yaratıcı sektörlerin gelişimi için sanayi ve üniversite
buluşma ortamları yaratacak, iş birliği program ve projeleri
geliştireceğiz.
•	 Parsel bazında yapılaşma yerine yapı adası bazında yapılaşma için
teşvikler getireceğiz.
•	 Sektörel çeşitlilik için mavi ve yeşil ekonomilere öncelik vereceğiz.
•	 Gayrimenkul ve finans sektörü kadar önemli olan koruma sektörünü
de destekleyeceğiz.
KONUT
•	 TOKİ’yi Kuruluş Amacına Göre Yeniden Düzenleyeceğiz
•	 TOKİ’nin, sahip olduğu tüm kaynakları sosyal konut üretimi için
kullanmasını sağlayacağız.
•	 TOKİ’nin, kentlerin fiziksel özellikleriyle bağdaşmayan, tarihsel, doğal
ve yerel kimliklerini dikkate almayan tekdüze konutlar inşa etmesini
önleyeceğiz.
•	 TOKİ’nin konut inşa edeceği yerleşmeleri, ihtiyacın en çok olduğu
yerlerden başlayacak şekilde belirleyeceğiz.
•	 TOKİ eliyle, başta engelli yurttaşlarımız olmak üzere, toplumda
desteğe ihtiyacı olan tüm kesimlere sağlıklı yaşayabilecekleri konutlar
inşa edeceğiz.
DAR VE ORTA GELİRLİ YURTTAŞLAR İÇİN KONUT ÜRETECEĞİZ
•	 Konut kooperatifleri mevzuatını yeniden düzenleyerek, konut sahibi
olmayan dar gelirli kooperatif üyelerine TOKİ’nin konut yapım kredisi
vermesini sağlayacağız.
•	 Özel sektörün de dar gelirlilere yönelik konut üretmesi için yasal
düzenlemeler yapacağız.
•	 TOKİ’nin ürettiği konutların satışında, dar gelirliler için uygun ödeme
seçenekleri sunacağız.
•	 Konut birlikleri ve kooperatiflerinin dar gelirliler için kiralık sosyal
konut inşa etmelerini olanaklı hale getireceğiz.
•	 Kirada oturan dar gelirli yurttaşlarımıza, sağlıklı konutlarda
oturabilmeleri için gelir düzeylerine göre kira yardımı yapacağız.
181

KENTSEL DÖNÜŞÜM
•	 Kentsel dönüşümde, yetkiyi yerel yönetimlere vereceğiz.
•	 Kentsel dönüşümü, kent rantını değil, kent sakinlerinin refah düzeyini
artırmanın bir aracı olarak göreceğiz.
KENTSEL DÖNÜŞÜMDE UZLAŞMACI BİR YAKLAŞIM BENİMSEYECEĞİZ
•	 Kentsel dönüşümde “Proje Meşruiyeti” ve “Proje Demokrasisi”
ilkeleriyle hareket edeceğiz.
•	 Yurttaşlarımızın örgütlenmelerini ve kendi seçtikleri temsilciler
aracılığıyla kentsel dönüşüm projelerinin karar süreçlerine katılımını
sağlayacağız.
•	 Kentsel dönüşümün mekân ve yaşama dair olumsuz etkilerini kent
sakinlerinin katılımıyla oluşturulacak projelerle en aza indireceğiz.
YERİNDE DÖNÜŞÜM ANLAYIŞI İLE HAREKET EDECEĞİZ
•	 Asgari yer değiştirme için yerinde dönüşüm modelleri geliştireceğiz.
•	 Kentsel dönüşümde aidiyeti ve komşuluk ilişkilerini gözeteceğiz.
•	 Yer değiştirmenin kaçınılmaz olduğu hallerde kayıpları tazmin edecek
finans sistemleri geliştireceğiz.
•	 Kentsel dönüşüm projelerinde, ÇED’in yanı sıra Sosyal Etki
Değerlendirme (SED) raporlarını da zorunlu kılacağız.
•	 Kentsel Dönüşümde Yeni Finansman Modelleri Geliştireceğiz
•	 Dönüşümün finansmanını sağlamak üzere “Kentsel Dönüşüm Fonu”
kuracağız.
•	 Kentsel dönüşüm sonucunda yapılan konutların çapraz finansman
modelleri ile dar gelirli hak sahipleri tarafından da alınabilmesine
olanak sağlayacağız.
•	 Kentsel dönüşüm fonuna kaynak sağlanması için “Proje Ortaklık
Payı” (POP), “İmar Hakları Transferi”, AL-VER Bonusu ve Değerin Artış
Paylaşımı (DAP) uygulamalarından faydalanacağız.

182

RİSK AZALTMA VE AFET PLANLAMASI
•	 Kentsel seyreltme yöntemiyle, deprem riski altındaki her yerde kolay
ulaşılabilecek ve güvenli alanlar oluşturacağız. Bu alanların, amacı
dışında kullanılmasını önleyeceğiz.
•	 Doğal afet riski yüksek olan yerleşim yerlerinde afete karşı alınacak
önlemleri ve afet sonrası müdahale planlamasını yerel yönetimlerle
birlikte hazırlayacağız.
•	 Risk azaltma kararlarının, risk altındaki bölgelerde yaşayan
yurttaşlarla birlikte alınması için hem ulusal, hem de yerel ölçekli
platformlar oluşturacağız.
•	 Belediyeler ile riskleri azaltmak üzere “sakınım planları” hazırlayacağız.
•	 Kentlerde “sakınım planı” uygulamalarında, AFAD, Çevre ve Şehircilik
Bakanlığı ve yerel yönetimler arasındaki görev ve sorumluluk dağılımını
yeniden düzenleyeceğiz.
RİSKLİ BÖLGELERDE KENTSEL DÖNÜŞÜME ÖZEL ÖNEM VERECEĞİZ.
•	 Afet riski taşıyan alanlardaki kentsel dönüşümle ilgili mevzuatı
yeniden düzenleyeceğiz.
•	 Afet riskinin yüksek olduğu yerlerde kaynakları artırarak kentsel
dönüşüme hız kazandıracağız.
•	 Deprem riski taşıyan alanlarda, kentsel dönüşümü yurttaşlarımızın
can güvenliğini tehlikeye atmadan gerçekleştirecek, güvenli konutlar
üreterek hak sahiplerine vereceğiz.
KURUMSAL VE YASAL DÜZENLEMELER
•	 Yapı Denetim Kanunu, DASK Kanunu, Afet Risk Altındaki Alanların
Dönüşümü Kanunu ve İmar Kanunu dâhil, tüm imar mevzuatını
bütüncül ve yetki karmaşasını önleyecek şekilde yeniden
düzenleyeceğiz.
•	 Kuracağımız “Risk Yönetimi Eşgüdüm ve Uygulama Merkezi”
aracılığıyla, her alan, sokak ve yapı için risk haritaları ve risk azaltma
planları hazırlayacağız.

183

• Doğal Afet Sigortaları Kurumu (DASK) mevzuatını yeniden
düzenleyeceğiz. Sistemin, riskleri azaltma hedefiyle işletilmesini ve
yerel yönetimlerle bağlantılı kılınmasını sağlayacağız.

İSTANBUL
İSTANBUL’U VASIFLI İŞ GÜCÜNÜN MERKEZİ HALİNE GETİRECEĞİZ
•	 Tüm vasıflı iş gücüyle İstanbul’u, ilham veren, tasarım odaklı,
yenilikçilikte önder bir “yaratıcı kent” haline getireceğiz.
•	 Yaratıcı iş gücünü destekleyerek İstanbul’un ekonomik dinamizminin
itici gücü haline getireceğiz.
•	 İstanbul’un en yüksek düzeyde ziyaretçi, vasıflı iş gücü ve yatırım
çekerek hızla zenginleşen bir kent olmasını sağlayacağız.
•	 İstanbul’da vasıflı beşeri sermayeyi artıran en önemli etken olan bilgi
ekonomisine, özellikle bilişim teknolojisi altyapısına yatırım yapacağız.
•	 Kamu ve özel sektör tarafından yapılan Ar-Ge harcamalarının
İstanbul’da yoğunlaştırılmasını sağlayacağız.
•	 İstanbul’da bilişim ekonomisini desteklerken eşzamanlı olarak kültür
endüstrisini de teşvik edeceğiz.
KÜLTÜR KENTİ İSTANBUL
•	 İstanbul’u, tarihi dokusu, doğal güzellikleri ve coğrafi konumu ile
küresel bir kültür merkezi konumuna getireceğiz.
•	 İstanbul’un tüm kültürel yönlerini destekleyeceğiz. İstanbul’un, kültür
sanat etkinlikleri, yerel ve uluslararası yemek kültürü, galeriler, stüdyo
ve atölyeler, festivallerle anılan bir dünya kenti olmasını sağlayacağız.
•	 Tüm kimliklerin barış ve ahenk içinde yaşadığı, kültürel farklılıkların
zenginlik olarak görüldüğü bir İstanbul yaratacağız.
•	 İstanbul’un; her dinin, mezhebin, etnik grubun, cinsel yönelimin ve
cinsiyetin özgürce yaşadığı bir kent olmasını sağlayacağız.

184

ALTYAPISI GÜÇLÜ, GÜVENLİ KENT İSTANBUL
• İstanbul’un başta ulaşım sorunu olmak üzere, tüm altyapı sorunlarını
çözeceğiz.
•	 İstanbul’un yaşam kalitesi bakımından Avrupa’nın en gelişmiş kentleri
arasında yer almasını sağlayacağız.
•	 Tarihi ve kültürel dokuyu koruyarak raylı sistemlerin İstanbul
ulaşımındaki payını %50’ye çıkaracağız.
•	 Deniz ulaşımını İstanbul ulaşım ağının odağına yerleştireceğiz.
•	 İstanbul’da kent sakinlerinin kamusal alanda var olabilecekleri
meydanlar yaratacağız.
•	 İstanbul’un olası bir afete en iyi şekilde hazırlanması için bir an bile
kaybetmeden deprem iyileştirme planını eksiksiz uygulayacağız.

ANKARA
TÜRKİYE’NİN KALBİ, GÜÇLÜ BAŞKENT ANKARA
•	 Cumhuriyet Ankara’sına sahip çıkacağız.
•	 Ankara’nın başkent işlevlerini güçlendirecek, devlet kurumlarının
ve kamu bankalarının merkezlerinin başka illere taşınmasına izin
vermeyeceğiz.
•	 Ankara’nın tüm Anadolu kentlerine bilim, Ar-Ge ve yüksek
teknolojide önderlik yapması için yeni projeler geliştireceğiz.
•	 Ankara’yı, Anadolu’nun hava, kara ve demir yolu ulaşımında
Türkiye’nin ana iletişim merkezi konumuna getireceğiz.
•	 Ankara’yı, Anadolu’daki tüm kentlerin izleyeceği ideal bir kentleşme
modeli ekseninde geliştireceğiz.
BAŞKENTİ AR-GE VE YENİLİKÇİ POLİTİKALARLA GELİŞTİRECEĞİZ
•	 Ankara’da geleneksel sektörlere odaklı bir yenilikçilik anlayışını hayata
geçirecek ve başta mobilya, tekstil, makine endüstrileri olmak üzere
yüksek katma değer üreten iktisadi faaliyetlere ağırlık vereceğiz.
•	 Ankara’daki teknokentler arasında iş birliğini sağlayarak, Ar-Ge
faaliyetlerini ve savunma endüstrisine yönelik yazılım çalışmalarını
güçlendireceğiz.
185

KÜLTÜRÜN VE SANATIN BAŞKENTİ
•	 Ankara’yı sanatsal üretim ve bilimsel araştırmalar bakımından
yeniden dünya kentleriyle yarışabilecek hale getireceğiz.
•	 Başta Anadolu uygarlıklarına dayanan kültürel miras olmak üzere,
Ankara’nın tarihi zenginliklerini merkeze alan bir turizm atılımı
gerçekleştireceğiz.
•	 Ankara’nın kent merkezlerini kültürel açıdan yeniden canlandıracağız.
•	 Türkiye’nin farklı bölgelerinin mimari ve kültürel özelliklerini bir arada
barındıran yerleşkeler oluşturacağız.

İZMİR
YENİLİKÇİLİK
•	 Üniversitelerle iş birliği içerisinde, İzmir’in mevcut sanayi
altyapısının bilgi teknolojileri ile uyumlu hale getirilmesi çalışmalarını
hızlandıracağız.
•	 Üniversitelerin tasarım bölümleri ile nihai ürün üreten firmaların
markalaşmaya dönük olarak ortak projeler üretmesini teşvik edeceğiz.
•	 İzmir’i biyomedikal sanayisinde bir dünya devine dönüştüreceğiz.
•	 Bölgenin jeotermal enerji, rüzgâr ve güneş enerjisi potansiyelini
değerlendirmek amacıyla yenilenebilir enerji alanında Ar-Ge
çalışmalarını teşvik edeceğiz.
•	 İzmir’de sanayi kuruluşlarının bilişim teknolojilerinden ve yaratıcı
ektörlerin sunduğu hizmetlerden en üst düzeyde faydalanabilmeleri
için etkin kümelenme çalışmaları gerçekleştireceğiz.
TARIM
•	 İzmir ve yakın çevresinde tarım desteklerini ikiye katlayacak, tarıma
dayalı sanayileri geliştireceğiz.
•	 Başta organik tarım çiftlikleri olmak üzere katma değeri yüksek
üretimi teşvik edeceğiz.

186

LOJİSTİK
•	 İzmir’i Asya ile Avrupa pazarları arasındaki önemli bağlantı
noktalarından ve lojistik merkezlerinden biri haline getireceğiz.
•	 Kentin merkezi bütçeden hak ettiği payı almasını sağlayarak, İzmir’i
Akdeniz havzasının önde gelen liman kentleri arasına sokacağız.
TURİZM KENTİ
•	 Şehir, sağlık, kruvaziyer, termal, kültür-tarih, spor, kongre ve fuar
alt sektörlerine yapılacak yatırımlarla İzmir’de turizm çeşitliliğini
artıracağız.
•	 Yaşam kalitesi bakımından ülkemizin en ileri kentlerinden biri olan
İzmir’i, turizmin 12 ay boyunca canlı olduğu bir kent haline getireceğiz.
•	 Tarih turizminin önde gelen merkezlerinden olan Selçuk ve
Bergama’yı, raylı sistemlerle İzmir kent merkezine ve havalimanı
bağlayacağız.
•	 İzmir’i küresel çapta kabul gören bir sağlık turizmi merkezi haline
getireceğiz.
•	 İzmir’in küresel ölçekte yüz milyar doları aşan dünya tıp turizmi
pastasından en az %10 pay almasını ve bir milyonun üzerinde
hasta¬turisti ağırlamasını sağlayacağız.

YEREL YÖNETİMLER
YERİNDEN YÖNETİM ANLAYIŞI
•	 Avrupa Yerel Yönetimler Özerklik şartı üzerindeki çekinceleri
kaldıracağız.
•	 Merkezden yapılan planlama ve karar alma süreçlerinde yerel
yönetimlere danışacağız.
•	 Merkezi yönetim ile yerel yönetimler arasında hizmet bütünlüğünü
sağlayacağız.
•	 Merkezi idarenin, yerel yönetimler üzerindeki denetim yetkisini
kötüye kullanmasının önüne geçeceğiz.
•	 Plan onama konusundaki çok başlılığı ortadan kaldıracak ve onama
yetkisini yerel yönetimlere devredeceğiz.
187

•	 Yerel yönetim mevzuatında planlama bütünlüğü sağlayacağız.
•	 Büyükşehir statüsündeki illerde, köylere tüzel kişiliklerini yeniden
kazandıracağız.
•	 Muhalefet belediyelerinin hizmet üretemez duruma düşürülmesini
önleyeceğiz.

KAYNAK YÖNETİMİ
YEREL YÖNETİMLERİ BORÇ YÜKÜNDEN KURTARACAĞIZ
•	 İlçe ve belde belediyelerinden Büyükşehirlere devredilen borç
yükünü azaltmak için gereken mali kaynağı sağlayacağız.
•	 Yerel yönetimlerin mali kaynaklarını, yüklendikleri sorumlulukla
orantılı hale getireceğiz.
•	 İller Bankası’nı, yerel yönetimlerin mali ve teknik ihtiyaçlarını
karşılayacak şekilde yeniden yapılandıracağız.
KAYNAK ÜRETEBİLEN, KAYNAK KULLANIMINDA SÖZ SAHİBİ YEREL
YÖNETİMLER
•	 “Yerel Yönetim Reformu” ile yeni kaynaklar üretebilen bir belediyecilik
anlayışını tesis edeceğiz.
•	 Büyükşehir yasası ile hazineye devredilen arazileri, kentin sağlıklı ve
planlı gelişmesi için kullanılmak üzere yerel yönetimlerin kullanımına
açacağız.
•	 Doğal kaynakların, maden ve taş/kum ocaklarının özel sektöre
tahsisinde, yerel yönetimlerin karar alma süreçlerine etkin katılımını
sağlayacağız.
MALİ KAYNAKLARIN DAĞITIMINI HAKÇA YAPACAĞIZ
•	 İller Bankası’nın yönetimini, siyasi kayırmacılığa yol açmayacak
şekilde yerel yönetimlere devredeceğiz.
•	 Kaynakların tahsisine ilişkin esasları, uygulamada farklılıklara imkân
vermeyecek şekilde yeniden düzenleyeceğiz.
• Tarihi ve kültürel değerlerin korunması için emlak vergisinin %10’u
oranında alınan katkı paylarının kullanımında, yetki ve sorumluluğu
doğrudan yerel yönetimlere vereceğiz.
188

YEREL YÖNETİMDE ŞEFFAFLIK
•	 Belediyelerin yatırım kararlarının, ihalelerinin ve harcamalarının
düzenli olarak İnternet’te ilan edilerek kamu denetimine açılmasını
sağlayacağız.
•	 İmar planlarının yasal gereklilik olan askıya asılarak duyurulması ile
yetinmeyecek, sürekli olarak İnternet üzerinden izlenebilmesine olanak
tanıyacağız.
•	 Belediye başkanlarının, yöneticilerinin servet beyanlarının her
yıl yenilenerek İnternet’te yayınlanmasını yasal zorunluluk haline
getireceğiz.
•	 Başta belediye meclisi, kent konseyi, kent kurultayı, “Ekonomi,
Toplum ve Çevre Konseyi” toplantıları olmak üzere kentle ilgili karar
alma süreçlerini içeren önemli toplantıların yerel radyo ve televizyon
kanallarında canlı olarak yayınlanmasını sağlayacağız.

YEREL YÖNETİMDE KATILIMCILIK
•	 Yurttaşla belediye arasındaki anlaşmazlıkları çözüme kavuşturmak
için, kent uzlaşma kurulları oluşturacağız.
•	 Mahalle meclislerini ve forumlarını, kentteki katılımcı yönetimin etkin
bileşenleri haline getireceğiz.
•	 Yerel sivil inisiyatifleri teşvik edecek, mahalle örgütlenmelerini
destekleyeceğiz.
•	 Kentlerin planlanmasında yerel yönetimlerin meslek odalarıyla yakın
iş birliği içinde çalışmasını sağlayacağız.
•	 Kentlerin planlanması ve tasarlanmasında, mahalle eylem planı
anlayışını uygulayarak mahallede yaşayanların önceliklerini dikkate
alacağız.

MUHTARLAR
•	 Muhtarların çağın gereklerine göre hizmet verebilmesi için gerekli
altyapıyı oluşturacak, özlük hakları ve çalışma koşullarını iyileştireceğiz.
•	 Büyük kentlerde, mahalle muhtarlıklarının boyutlarını daraltacak, tüm
yurttaşların bireysel hizmet alabilmesine olanak tanıyacağız.
189

•	 Mahalle muhtarlarının, belediye meclislerinde, köy muhtarlarının ise
il genel meclislerinde sorumluluk bölgeleri ile ilgili konularda söz sahibi
olmasını sağlayacağız.

BÖLGESEL GELİŞME
BÖLGESEL KALKINMA
•	 Bölgeleri, ekolojik tehditlere daha dirençli hale gelmeleri için yeniden
yapılandıracağız.
•	 Kırsal alanlarda, eğitim ve sağlık başta olmak üzere temel kamu
hizmetlerinin kalitesini kentlerle aynı seviyeye ulaştıracağız.
•	 Bölgeler arası ekonomik ve sosyal gelişmişlik farkını hızla
azaltmak amacıyla, başta GAP, DAP, DOKAP, ZBK, YHGP gibi
uygulama aşamasında olan tüm bölgesel kalkınma projelerini hızla
tamamlayacağız.
•	 Az gelişmiş bölgelerin finans kaynaklarına erişimini kolaylaştıracağız.
•	 Türkiye’nin AB bölgesel politikalarına uyumunun artırılmasını
ve bu süreçle bağlantılı fonların daha geniş çapta ve daha verimli
kullanılmasını sağlayacağız.
BÖLGESEL KALKINMA İÇİN YEREL KAYNAKLARI GELİŞTİRECEĞİZ
•	 Bölgelerin yerel kaynaklarına ve sahip oldukları bilgi birikimine uygun
olacak şekilde bölgesel uzmanlaşmayı teşvik edeceğiz.
•	 Yenilikçi bölgesel politika ve planlarla, kaynakların yerinde
kullanılmasını sağlayacağız.
•	 Tüm bölgelerde, yerel kaynaklara dayanan ve rekabet gücü yüksek
sanayi sektörlerini destekleyeceğiz.
• Yerel potansiyeli harekete geçirebilmek için üniversitelerle iş birliği
içinde Ar-Ge faaliyetlerini teşvik edeceğiz.
BÖLGELER ARASI İŞ BİRLİĞİNİ GÜÇLENDİRECEĞİZ
•	 İl ve kent bazlı gelişim modeli yerine, bölgesel gelişme merkezlerini
esas alan bir anlayışı benimseyeceğiz.

190

•	 Altyapı hizmetlerini ve yatırımlarını gelişim havzalarının merkezlerine
yoğunlaştıracağız.
•	 Az gelişmiş bölgelerde sanayi envanterleri hazırlayacak, uygun
sektörel özelliklerde bölgesel üretim ve gelişme kümeleri oluşturacağız.
•	 Farklı bölgeler arasında, kaynak ve bilgi aktarımına dayanan ilişkilerin
ve ortaklıkların kurulmasını teşvik edeceğiz.
•	 Bölgelerin birbirleriyle ve dış dünya ile etkin iletişim kurabilmeleri,
mal ve bilgi aktarımı sağlayabilmeleri için ulaştırma ve iletişim
yatırımlarını artıracağız.

KENT AĞLARI
•	 Farklı bölge ve kentlerin sosyal, kültürel ve ekonomik çeşitliliğini,
gelişim ve dönüşümün temel birleştirici gücü olarak değerlendireceğiz.
•	 Kentlerin birbirleriyle iş birliği yapmasını sağlayarak, geleceğe dönük
yeni potansiyellerin ortaya çıkmasını sağlayacağız.
•	 Kentler için geleneksel uzmanlaşma alanlarından akılcı uzmanlaşma
alanlarına doğru yapısal bir dönüşüm gerçekleştireceğiz.
•	 Birbiriyle ekonomik bağımlılık ilişkisi içerisinde bulunan kentler
arasında yönetsel bütünlüğü ve eşgüdümü sağlamak amacıyla kentsel
koalisyonlar oluşturacağız.

KALKINMA AJANSLARI
• Kalkınma Ajanslarının etkinliğini artıracak, yönetim ve karar alma
süreçlerinde iktidara yakınlık gözetmeksizin ilgili tüm STK’lerin temsil
edilmesini sağlayacağız.
•	 Kalkınma Ajanslarının sorumluluk alanlarını ve kapsadıkları coğrafi
birimleri yeniden tanımlayarak daha işlevsel hale getireceğiz.
•	 Kalkınma Ajanslarının dağıttığı kaynakların, etkin ve adil
kullanılmasını güvence altına alacağız.
•	 Kalkınma Ajansları bünyesinde kuracağımız Girişimci Destek Ofisi ile
fizibilite aşamasından nihai ürünün pazara sunulmasına kadar tüm iş
süreçlerine dair sektörel bazda uzman desteği sağlayacağız.

191

DOĞU VE GÜNEYDOĞU ANADOLU’NUN EKONOMİK KALKINMASI
ÖNCELİKLİ YATIRIM ALANLARI
•	 Yapılacak kamu yatırımları ile Bölge’de büyüme hızını Türkiye
ortalamasının %2 üzerine çıkaracağız.
•	 Aile Sigortası Programı ile Bölge’de yoksullukla etkin şekilde
mücadele edecek, bölgeler arası gelir adaletsizliğini azaltacağız.
•	 Aile Sigortası Programı ile yapılacak yardımlar aracılığı ile bölgede
tüketimi artıracak, ekonomiyi canlandıracağız.
•	 2025 yılına kadar Bölge’de kişi başına düşen ortalama geliri Türkiye
ortalamasının %70’i düzeyine çıkaracağız.
•	 Güneş enerjisi kapasitesi çok yüksek olan bölgede, bu alandaki
yatırımları teşvik edecek ve yeni nesil güneş pili endüstrisini kuracağız.
•	 Bölgede petrokimyaya dayalı sanayi kümelenmeleri oluşturacağız.
•	 Şeker fabrikalarını özelleştirme kapsamından çıkaracak ve şeker
endüstrisini ayağa kaldıracağız.
•	 Bölgede, çalışanların güvenliğini esas alacak şekilde madencilik
sektöründeki potansiyeli canlandıracağız.
DOĞRU VE YERİNDE TEŞVİK
•	 Doğu ve Güneydoğu’da seçilmiş yatırımlara sıfır faizli ve uzun vadeli
kredi vereceğiz.
•	 Sektör temelinde, yeni, somut ve etkin bir yatırım teşviki uygulaması
başlatacağız.
•	 Yeni tesis ve fabrikaların kurulmasını sağlamak amacıyla yerli ve
yabancı sermayeye, doğrudan yatırım yapması koşuluyla güçlü teşvik
sağlayacağız.
•	 Bölgede KOBİ’ler ve aile işletmeciliğini destekleyecek, Küçük Girişim
Kredisi’ni yaygınlaştıracağız.
•	 Kalkınma için ekonomik teşvikleri ve sosyal yardımları doğrudan
bölge halkına, işsiz ve yoksul kitlelere ulaştırabilecek kurumsal yapıyı
hızla oluşturacağız.

192

GAP’I HIZLA TAMAMLAYACAĞIZ
•	 GAP’ın öncelikli ve sürdürülebilir sektörleri olan yenilenebilir enerji,
organik tarım, organik tekstil, organik gıda, teknoloji ve turizmin
gelişimini sektörel kümelenmelerle destekleyeceğiz.
•	 Güneydoğu Anadolu Projesi’ni (GAP) tüm boyutları ile dengeli bir
şekilde hızla tamamlayacağız.
•	 GAP’a ayrılmış kaynakların amaçları dışında kullanılmasını
önleyeceğiz.
BÖLGELER ARASI BÜTÜNLEŞMEYİ SAĞLAYACAĞIZ
•	 16 milyar TL’yi aşan demir yolu yatırımlarıyla Bölge’yi, Akdeniz ve
Karadeniz limanlarına ve komşu ülkelere açacağız.
•	 Kars-Tiflis demiryolunu hızla tamamlayarak Doğu Anadolu
ile Kafkasya ve Orta Asya arasında ekonomik ve ticari ilişkileri
geliştireceğiz.
•	 Ankara-Diyarbakır hızlı tren hattını bitireceğiz.

YURTTAŞ VE DEĞER TEMELLİ DIŞ POLİTİKA
AKP’nin dış politikası, “ne yurtta, ne dünyada barış” sağlamıştır. AKP’nin
maceracı dış politikasının bedelini yurttaşlarımız canlarıyla, mallarıyla
ödemektedir. Dış ilişkilerimizin yeni baştan yapılandırılarak çağdaş
dünyanın gerekleri ile uyumlu hale getirilmesi zorunlu hale gelmiştir.

YURTTAŞ MERKEZLİ DIŞ POLİTİKA
Dış politikada öncelik yurttaşlarımızın güvenliği, huzuru ve refahıdır. CHP
iktidarında devlet, yurttaşlarının canını tehlikeye atmayacak, dünyanın
neresinde olursa olsun yurttaşlarına güven verecektir.
CHP iktidarında özellikle sınır bölgelerimizde, başta IŞİD olmak üzere terör
örgütlerine karşı uluslararası iş birliği ile hareket edilecektir. Hedefimiz,
terör örgütlerinin ve mezhep savaşlarının yurttaşlarımıza ve bölge halkına
zarar vermesini engellemektir. Bölgede güvenliğin sağlanması için, güçlü
bölgesel iş birliği şarttır. Girişimcilerimizin meşru haklarının korunması
ve yatırım olanaklarının artırılması, öncelikli dış politika hedeflerimizden
olacaktır.

DEĞERLERİ TEMEL ALAN DIŞ POLİTİKA
Değerlerimizin kaynakları, Cumhuriyetimizin tarihinde ve sosyal
demokraside bulunmaktadır. CHP, tüm dış politika sorunlarının barışçı ve
diplomatik yollardan çözülmesi için çalışacaktır. Barışçılık, kurucu liderimiz
Mustafa Kemal Atatürk’ün “yurtta sulh, cihanda sulh” sözü ile bizlere çizdiği
en önemli hedeftir. Barışçılık bölgede ve dünyada istikrar, huzur ve refahın
teminatıdır.
CHP iktidarının dış politikası insan hak ve özgürlüklerine dayalı olacaktır.
CHP iktidarı, insan haklarının güçlendirilmesi için uluslararası örgütler ve
sivil toplum örgütleri ile iş birliği içinde çalışacaktır. Türkiye insan haklarına
saygılı, örnek bir ülke olacak; insan hakları örgütlerinin lider ülkesi ve yılmaz
destekçisi konumuna gelecektir.

193

194

Dış politikada meşruiyetin temeli uluslararası hukuktur. CHP’nin dış
politikası uluslararası hukuka saygıyı esas alacaktır. CHP dış politikasını
uluslararası toplumla uyum içinde yürütecektir. Türkiye, barış, istikrar ve
kalkınmanın sağlanması için başta BM olmak üzere üyesi olduğumuz
tüm uluslararası kuruluşlara her türlü katkıyı yapacaktır. Anlaşmazlıklarda
tüm taraflarla iletişim halinde olacaktır. CHP iktidarında Türkiye, ülkelerin
bağımsızlığına, egemenlik haklarına ve toprak bütünlüklerine saygı
duyacaktır.
CHP iktidarının dış politikası eşitlikçi olacaktır. Türkiye, her ülkenin eşit
haklara sahip olduğunun ve her ülkeye eşit oranda saygı gösterilmesi
gerektiğinin bilincinde olarak hareket edecektir. Türkiye hiçbir ülkeye
“ağabeylik” taslamayacak, tüm muhataplarına “eşit ortaklar” olarak
yaklaşacaktır.
CHP iktidarının dış politikası dayanışmacı olacaktır. CHP, tüm dünyada
sosyal adaletin yerleşmesi, ekonomik eşitsizlikler ile gelir dağılımındaki
adaletsizliklerin giderilmesi için çalışacaktır. Hedef yoksulluğun ve insan
onurunu inciten koşulların yok edilmesidir.
Türkiye’nin farklılıkları ve çok kültürlülüğü en önemli dış politika gücüdür.
AKP öncesi hükümetler dış politikada Türkiye’nin çok boyutlu kimliğini ön
plana çıkarmaya çalışmıştır. Türkiye, sahip olduğu demokrasi deneyimi,
Batı’yla ilişkileri, inanç ve değerleri, laikliği ile özgün bir ülkedir. Türkiye
farklı bölgelerin kültürel özelliklerini taşımaktadır. Bu nedenle çevremizde
bulunan ve farklı kültürlere sahip olan ülkeler Türkiye’yi kendilerine yakın
hissetmektedir. Çok renkliliğini ve çok sesliliğini koruduğu müddetçe
de bölgesinin en önemli cazibe merkezi olacaktır. Türkiye bütün dini ve
mezhepsel kimliklere saygılı, seküler yapısıyla, Anadolu’nun kültürünün
ve dini geleneklerinin bütün bölge ülkelerine de ışık tutacağı bir istikrar
odağı haline gelecektir.
Dış politikamız tüm kültürlere, dinlere, mezheplere eşit mesafede
olmalı, bunların barış ve huzur içinde yaşamasını amaç edinmelidir. İşte
bu nedenle CHP, dış politikada tüm inançlar arasında eşitliği sağlayan
laiklik ilkesini savunmaktadır. CHP dış politikada, özgürlüğün, eşitliğin ve
demokratik yaşam biçimlerinin teminatı ve toplumsal ahengin dayanağı
olan laiklik başta olmak üzere, Cumhuriyetimizin tüm kazanımlarına sıkı
sıkıya bağlı kalacaktır.
195

TEHLİKELİ YALNIZLIK: NE YURTTA NE DÜNYADA BARIŞ
AKP, komşularla ilişkilerimizin düzeltildiği ve başta AB ve ABD olmak
üzere güçlü aktörlerin Türkiye’ye destek verdiği olumlu bir dış politika
ortamında iktidara geldi. AKP iktidara geldiğinde Yunanistan’la yakınlaşma
diplomasisi kurulmuş, Suriye ile Adana, Rusya ile Avrasya Protokolleri
imzalanmıştı. Önde gelen AB üyeleri ile ABD, Türkiye’nin AB’ye katılım
sürecinin önündeki engelleri ortadan kaldırmak için yoğun çaba
harcamaktaydı. Bu olumlu iklime rağmen AKP, Türkiye’yi bölgesinde ve
dünyada tehlikeli bir yalnızlığa sürüklemiştir.
AKP’nin maceraperest, buyurgan ve otoriter dış politikası Türkiye’nin
dünyadaki ağırlığını, itibarını ve olumlu imajını sarsmıştır. AKP’nin, AB,
ABD, Kafkasya ve Orta Asya dünyasına sırt çevirerek yürüttüğü, bölgesel
güç olma çabaları tam bir başarısızlıkla sonuçlanmıştır. Türkiye maalesef
bölgesinde ve dünyada ciddiye alınmayan, uluslararası süreçlerden
dışlanan, hatta kimi komşularınca açıkça düşman olarak algılanan, savaşın
eşiğinde bulunan bir ülke konumuna getirilmiştir. Ülkemiz yalnızlaşmakta,
iletişim kanallarını kaybetmekte, saygınlığını yitirmektedir. AKP’nin
demokratikleşebileceği, hukuk devletine, insan haklarına, özgürlüklere
sahip çıkabileceğine ilişkin beklentiler tüm dünyada çökmüş durumdadır.
AKP’nin dış politikada yaşanan sorunları çözme gücü ve kapasitesi
tamamen tükenmiştir.
Değişen küresel koşulları ve bölgemizde oluşan yeni dengeleri de
dikkate alarak barış ve refahtan yana bir dış ilişkiler düzeni kurmak
Türkiye’nin öncelikli hedefi olmalıdır. CHP bu çerçevede, yurttaş merkezli,
değerleri temel alan, çoğulcu ve dünya ile barışık bir dış politikayı hayata
geçirecektir.

ORTA DOĞU
Ortadoğu’da bazı devletler zayıflamakta, sınırlar aşındırılmakta ve
hukuksuzlaşma süreci yaygınlaşmaktadır. Etnik, dinsel ve mezhepsel
çatışmalar tırmanmakta, kimlik siyaseti yurttaşlık siyasetinin önüne
geçmektedir. Suç ve terör örgütleri ülkeleri kan gölüne çevirmektedir.
AKP iktidarının Türkiye’nin Osmanlı coğrafyasında egemenlik kurmasını

196

öngören “stratejik derinlik” politikası Türkiye’yi Orta Doğu’da ve yurt
içinde büyük bir kaosun içine sürüklemiştir. Gerçek dışı tarihi kurguları ön
plana çıkaran AKP, mezhep kimliğini Türkiye’nin dış politikasına taşımıştır.
Orta Doğu’da yanlış aktörlerle yapılan ittifaklar sonucu ülkemiz, komşu
ülkelerdeki bölünmelerin ve çatışmaların bir parçası haline getirilmiştir.
Türkiye komşularının toprak bütünlüğüne göz diken bir ülke durumuna
düşürülmüştür. Sınır güvenliğimiz kalmamıştır. Yurttaşlarımız Türkiye’nin
bir maceraya sürüklenerek bir savaşa sokulmasından endişe duymaktadır.

Dış politikamızın tarihinde kökleşmiş olan Avrupa yönelimi CHP
iktidarında devam ettirilecektir. CHP, Avrupa’yı temelinde demokrasi,
insan hakları ve sosyal devlet bulunan bir değerler bütünü olarak
tanımlamaktadır. Bu şekilde tanımlanmış bir Avrupa’nın parçası olmak
Türkiye’ye güç katacaktır. Türkiye insan haklarına, demokrasiye, eğitime,
teknolojiye, kadınlara, sanata önem veren bu ailenin parçası olmalıdır. Yeni
bir genişleme sürecinde yer alabilmek için, Türkiye, AB’nin yeni komşuluk,
enerji ve göç politikalarının geliştirilme süreçlerinin bir parçası olmalıdır.

Mülteci sorunu, dış ticaretin ve yatırımların duraklaması ve can
güvenliğine yönelik tehditler yurttaşlarımıza zarar vermeye devam
etmektedir. Yurttaşlarımız birçok ülke ile ticaret yapamamakta, önemli
ticaret yollarından dışlanmaktadır. Komşu ülkelerde seyahat etmeleri
giderek zorlaşmaktadır. AKP’nin bölgede barış ve iş birliği üreten
ortaklıklar geliştiremediği ve liderlik yapma kapasitesine sahip olmadığı
açıkça görülmektedir. Orta Doğu’da oyun kurucu rolü oynamaya çalışan
AKP, bölgesel istikrarsızlık üreten bir aktör durumuna düşmüştür.

CHP, bölgemizde barışın ve güvenliğin tesis edilmesi ve yeniden örnek
bir ülke haline gelmemiz için Türkiye’nin yönünü tekrar AB’ye çevirmesi
gerektiğini savunmaktadır. Türkiye, AB değerlerini yakın çevresinde
temsil eden ülke olmalıdır. CHP iktidarında Türkiye, AB ilişkileri vasıtasıyla
elde edeceği saygın konumu ve yumuşak gücü, demokratik ilkeler
çerçevesinde bölgemizde istikrarın yeniden tesisi yolunda kullanacaktır.
AB üyelik sürecinde ülkemizin ilerlemesi, yürütülen Transatlantik Ticaret ve
Yatırım Ortaklığı müzakerelerinde ülkemizin hak ettiği yeri almasına katkı
sağlayacaktır.

CHP Orta Doğu siyasetinde ve dış politikada sorun çıkaran değil, sorun
çözen parti olacaktır. CHP ülkemize, Orta Doğu’da AKP’nin kaybettirdiği,
barış için arabulucu rolünü yeniden kazandıracaktır. Suriye’yle çatışmayı
engelleyebilecek bir görüşme süreci başlatılacak, devletler arası ilişkiler
çerçevesinde Mısır ve İsrail ile ilişkiler kurulacak, Libya ve Yemen’le
ilişkilerimizin düzeltilecek, Rusya ve İran ile ilişkilerimiz güçlendirilecektir.
Orta Doğu’daki komşularımıza yönelik buyurgan üslup, saldırgan tavır ve
mezhepçi politikalar terk edilecek, onun yerini yapıcı diyalog, iyi, kalıcı ve
sürdürülebilir ilişkiler alacaktır. CHP, Türkiye’yi Orta Doğu’da tekrar itibarlı
ve güvenilir bir ülke konumuna getirmeye kararlıdır.
AVRUPA BİRLİĞİ
Türkiye’nin yalnızlığa sürüklenmesi AKP’nin Orta Doğu politikalarının
olduğu kadar AB politikalarının da sonucudur. AKP iktidarında öncelik
tek yönlü olarak Orta Doğu’ya verilmiş, dış politikamızda Avrupa ile Orta
Doğu arasında kurulmaya çalışılan denge bozulmuştur. AKP hükümetleri
AB’nin temel değerlerinden uzaklaşmakta, AB’nin öngördüğü düzenleyici
reformları yerine getirmemektedir.

197

CHP, sol, sosyal demokrat müttefikleri ile beraber hem Avrupa’nın
reformuna katkıda bulunacak, hem de Türkiye’ye kapanan kapıları
açacaktır. CHP, Türkiye’nin durma noktasına gelen AB sürecini yeniden
canlandırabilecek vizyona sahip tek siyasi partidir. Türkiye’nin AB’ye
adaylığını CHP başlatmıştır, bu süreci başarıyla tamamlayacak olan parti
yine CHP’dir.

DÜNYAYA AÇIK DIŞ POLİTİKA
Dünya giderek çok kutuplu ve çok merkezli bir hale gelmektedir. Bu
nedenle dış politikamızın tek değil, çok taraflı olarak yürütülmesi gerekir.
Türkiye uluslararası konumunu yalnızlaşarak değil, diğer ülkelerle
ortaklıklar kurarak güçlendirebilir. Bunun için Soğuk Savaş mantığının
uzantısı olan “stratejik derinlik” anlayışı terk edilerek yerine demokratik
derinliğin, çok yönlü politikaların ve yeni uluslararası ortaklıkların
koyulması gerekir.

198

CHP, bölgesel bütünleşme çabalarına hız verecektir. Bu kapsamda
serbest ticaret antlaşmalarının; yatırımların karşılıklı teşvik edilmesi ve
korunmasına dönük antlaşmaların; serbest dolaşım düzenlemelerinin;
bilim, kültür ve eğitim alanlarındaki iş birliği antlaşmalarının
akdedilmesine hız verilecektir. Bu anlaşmaların etkin olarak uygulanması
sağlanacaktır. CHP liderliğinde Türkiye, bölgesine ve dünyaya açık bir ülke
haline gelecektir.
Avrupa yönelimi canlanan Türkiye, Balkanlar’da daha etkin olacaktır.
İdeolojik saplantılardan, mezhepçilikten uzak bir politika gütmeye
başlayan bir Türkiye, Kuzey Afrika’da ilişkilerini yeniden canlandıracaktır.
Dostlarını eşitleri olarak kabul eden, Batı dünyası ile iyi ilişkileri ile tekrar
cazibe merkezi haline gelen bir Türkiye, Orta Asya Türk Cumhuriyetleri ile
ilişkilerini güçlendirebilecek, ekonomik entegrasyonu artırabilecek ve bu
ülkelerle Batı dünyası arasında bir köprü işlevi görecektir.
CHP, dış politikamızı dünyanın yükselen coğrafyalarına da açacaktır.
Türkiye’nin bu coğrafyalardaki mevcudiyeti, göstermelik, şatafatlı
ziyaretlerin ötesine geçen çok taraflı politikalarla sağlamlaştırılacaktır.
Avrupa, Asya, Kuzey ve Güney Amerika’da kıta temelli bölgesel birliklerin
oluşumunun yanı sıra ülkeler arasında kıta sınırlarını aşan ortaklıklar
kurulmaktadır. Ülkemiz birden çok bölgenin ve çok sayıda yeni güç
merkezinin yer aldığı bir coğrafyada bulunmanın verdiği önemli
üstünlüklere sahiptir. Yurttaşlarımız için en üst düzeyde barış, güvenlik
ve refahın sağlanması, yakınımızdaki tüm bölge ve ortaklıklarla iş birliği
fırsatlarını iyi değerlendirmemize bağlıdır.
CHP Türkiye’nin bölgesel iş birliği alanlarını güçlendirme kararlılığındadır.
Asya’da hızlı bir ekonomik büyüme yaşanmaktadır. CHP, dünya
ekonomisinde ağırlığı artan bu ülkelerle ortak paydaları bularak ekonomik
ve kültürel ilişkilerimizi en üst düzeye taşıyacaktır. CHP, güçlü Sosyalist
Enternasyonal bağları ile Türkiye’yi Latin Amerika’da saygı duyulan ve
sevilen bir aktör haline getirecektir. Tüm Afrika ülkeleri ile dayanışma ve
kalkınma ortaklığı temelinde kalıcı ilişkiler geliştirecektir.
CHP’nin çok taraflı politikaları ile Türkiye, Kuzey-Güney ve Doğu-Batı
eksenlerinde uluslararası hareketliliğin merkezi haline gelecektir.

199

CHP’NİN HEDEFİ: BARIŞ, DEMOKRASİ VE KALKINMA
CHP’nin hedefi AKP’nin dış politikamızda ve bölgemizde açtığı yaraları
sarmaktır. Türkiye modelinin üç temel unsuru barış, istikrar ve kalkınmadır.
CHP Türkiye’nin bu hedeflere ulaşmasını sağlayacaktır. CHP komşularımıza
ve dünyaya, AKP’ye alternatif, merkezine yurttaşlığı, demokrasiyi, laikliği
alan bir çağdaşlık projesi sunmaktadır.
CHP iktidarında, dış politikamızda, maceraperestliğe, hamasete, iç politik
kaygılarla sorumsuz davranışlara yer vermeyeceğiz. Uluslararası hukuk ve
teamüllerle uyumlu, meşru tutumlar içinde olacağız. Kimsenin onuruna
dokunmayacak, kimsenin onurumuza dokunmasına izin vermeyeceğiz.
Dış politikada daima ulusal çıkarlarımızı düşüneceğiz ve tercihlerimizi
barış ve istikrardan yana yapacağız. Diplomasiyi her türlü askeri seçeneğin
üstüne koyacak ve “yurtta sulh cihanda sulh” yolundan sapmayacağız. Dış
politikayı iç politika malzemesi olmaktan çıkartacağız. Dış politikamızı
girişimci, saygın, anlaşılır bir içeriğe kavuşturacağız. İlişkilerimizin sorunlu
veya yetersiz olduğu ülkeler ve uluslararası çevrelerle daha sağlıklı ilişkiler
kurmak için muhataplarımızla ortak çözüm yolları arayacağız.		
CHP’nin yurttaş merkezli, değer temelli, çoğulcu, tutarlı, barışçı
ve dünyaya açık politikaları, Türkiye’yi bölgesel barış, kalkınma ve
demokrasi merkezi haline getirecektir. CHP iktidarında Türkiye, yeniden,
sorumluluklarını bilen, ortak hedeflere ulaşmak için iş birliği yapan,
diplomatik nezaketi ile örnek olan, güvenilir ve itibarlı bir ülke olacaktır.

AVRUPA BİRLİĞİ
AB ÜYESİ TÜRKİYE

•	 1963 yılında başlattığımız AB sürecini, iktidara geldiğimizde tam
üyelikle sonuçlandıracak ve Türkiye’yi AB’nin saygın bir üyesi yapacağız.
•	 Cumhuriyetimizin kuruluşundan bu yana çağdaş uygarlık ve
demokrasi yolundaki kararlı yürüyüşümüzü, AB üyeliğiyle yükselterek
devam ettireceğiz.
•	 AB’deki sosyal demokrat partilerle dayanışma halinde, medeniyet
çatışmalarından ve önyargılardan uzak bir Avrupa yaratılmasına katkı
sunacağız.

200

AB’YLE MÜZAKERELER
•	 AB’ye tam üyelik gerçekleşene kadar, vize, ticaret ve ekonomi, tarım
destekleri ve bölgesel kalkınma alanlarında halkımızın refahı için etkin
müzakereler yürüteceğiz.
•	 Türkiye’nin AB’yle, AB’nin de Türkiye’yle daha barışçı ve güçlü
olacağını ilgili tüm kesimlere anlatacağız.
•	 AB’ye tam üyeliğimizin adil olmayan tek taraflı ödünlere
bağlanmasına karşı çıkacağız.
•	 Kıbrıs Türk halkının meşru taleplerinin AB tarafından dikkate
alınmasının, Avrupa ideallerine en uygun siyaset olduğunu her fırsatta
tekrarlayacağız.
•	 AB ile ABD arasında müzakere edilmekte olan Transatlantik Ticaret
ve Yatırım Ortaklığı Anlaşması’nda Türkiye’nin çıkarlarının korunmasını
sağlayacağız.
•	 Başta AB Bakanlığı olmak üzere AB ile ilişkilerimizin yürütülmesinden
sorumlu resmi kurumlarımızı ve STK’lerimizi güçlendirecek, dinamik,
yaratıcı ve girişimci bir yapıya kavuşmalarını sağlayacağız.
•	 AB ile ilişkilerimizi daimi kılmak için resmi heyetler ve STK’ler aracılığı
ile Brüksel’de yoğun temaslarda bulunacağız.

YURT DIŞINDAKİ İNSANLARIMIZ
EĞİTİM
• 	İhtiyaç duyulan alanlar için öğretmen atamaları yapacak, atamalarda
Avrupa’da yaşayan Türkiye kökenli eğitmenlere öncelik vereceğiz.
• 	Eğitimlerine Türkiye’de devam etmek isteyen gençlerimizin, yıl
kaybına uğramamaları için gerekli düzenlemeleri yapılacağız.
KÜLTÜREL ETKİLEŞİM
•	 Kültürleri ayıran değil, birleştiren bir dış politika izleyeceğiz.
•	 Kültürel etkileşimi artırmak ve yurt dışında yaşayan gençlerimize
danışmanlık hizmetleri sunmak amacıyla “Uluslararası Gençlik
Merkezleri” kuracağız.

201

•	 Türkiye’nin AB üyeliği sürecinde yurt dışında yaşayan insanlarımızın
katkı ve desteğini alacağız.
DİPLOMATİK GİRİŞİMLER
•	 Çifte vatandaşlık hakkının kazanılması için gereken tüm diplomatik
girişimleri gerçekleştireceğiz.
•	 Diplomatik girişimlerle Türkiye kökenlilerin can ve mal güvenliğini
artıracağız.
TEMSİLİYET
•	 Yurt dışındaki yurttaşlarımızın sorunlarının TBMM’ye daha etkin
şekilde taşınması için yurt dışı seçim bölgeleri oluşturacağız.
•	 Her 300 bin seçmene bir milletvekili düşecek şekilde, yurt dışındaki
yurttaşlarımızın TBMM’de 10 milletvekili ile temsil edilmesini
sağlayacağız.
ASKERLİK
•	 Yurt dışında verilen “askerlik yapamaz raporunun” Türkiye tarafından
da kabul edilmesi sağlayacağız.
•	 Yurt dışında yaşayan yurttaşlarımızın askerlik hizmetini, tanıtım
programlarında görev yaparak tamamlamalarına olanak tanıyacağız.
YURT DIŞINDAKİ HİZMETLER
•	 Yurt dışı temsilciliklerinde, öncelikle yurt dışında yetişmiş genç
insanlarımızın görev almalarını sağlayacağız.
•	 Konsolosluk hizmetlerini geliştirecek, işlem harçlarını yarı yarıya
düşüreceğiz.
TÜRKİYE’DEKİ HİZMETLER
•	 Mavi kart sahiplerinin Türkiye’deki işlemlerini kolaylaştıracağız.
•	 Emeklilerin yurt dışından getirdikleri araçları Türkiye’de daha uzun
süre kullanabilmesine olanak tanıyacağız.
•	 Gümrük kapılarındaki sorunları kurumsal tedbirlerle gidereceğiz.

202

ULUSLARARASI KURULUŞLARLA İLİŞKİLER
•	 Türkiye’nin üye olduğu bütün uluslararası kuruluşlarda ulusal ve
bölgesel sorunları etkili bir şekilde dile getirirken, ulusal önceliklerimizi
kararlılıkla savunacağız.
•	 Uluslararası kuruluşlarda daha çok yurttaşımızın etkili görevler
almasını sağlayacak, ülkemize ve insanlığa daha fazla hizmet edeceğiz.
•	 Üyesi olduğumuz NATO’nun bir savunma ittifakı olarak görevlerini
etkili bir şekilde yerine getirmesini destekleyeceğiz.
•	 İttifak üyelerinin sorumluluklarının gereğini eksiksiz ve zamanında
yapmalarını isteyecek ve ittifakın BM Güvenlik Konseyi’yle uyum içinde
hareket etmesini sağlamaya çalışacağız.
BARIŞ İÇİN ULUSLARARASI İŞ BİRLİĞİ
•	 Tüm dış ilişkilerimizde BM yasasını temel kılavuzumuz, “Yurtta sulh
dünyada sulh” sözünü ana ilkemiz olarak kabul edeceğiz.
•	 Terörle mücadele konusunda Türkiye’nin izleyeceği yolu ve yöntemi
BM, AB ve Avrupa Konseyi sözleşme ve kararlarına dayanan bir ulusal
strateji oluşturarak belirleyeceğiz.
•	 BM ve üyesi olduğumuz kuruluşların düzenlediği ve meşruiyetini BM
Güvenlik Konseyi’nin bağlayıcı kararlarından alan uluslararası barışı ve
güvenliği koruma operasyonlarına katkı sağlayacağız.
•	 Nükleer ve kimyasal silahların yayılmasını önlenmek için verilen
mücadeleye etkin bir şekilde katılacağız.
•	 Kitle imha silahlarından arınmış bir dünyaya ulaşmak için bütün
uluslararası platformlarda katkı sunacağız.
DAHA ADİL BİR DÜNYA
•	 Uluslararası kuruluşlarda eşitlik ilkesinin yerleşmesi ve herkesin
görüşünün dikkate alınması için gerekli girişimlerde bulunacağız.
•	 Dünyada yoksullukla mücadele eden, kadın haklarını savunan ve
hukukun üstünlüğünü öne çıkaran bir düzen kurulmasına yönelik
uluslararası girişimleri destekleyeceğiz.

203

•	 Sosyal demokrat bir parti olarak, ülkeler arasındaki ekonomik
uçurumların ve küresel gelir dağılımındaki adaletsizliklerin giderilmesi
için çalışacağız.

ORTA DOĞU

ORTA DOĞU’DA MODEL ÜLKE TÜRKİYE
•	 Türkiye için, Ortadoğu’da maceracılıktan, kibirden, fırsatçılıktan ve
hamasetten uzak bir dış politika ile sözüne güvenilir ve saygın bir ülke
modeli yaratacağız.
•	 Türkiye’nin, Orta Doğu’da istikrar üreten, tutarlı ve yapıcı bir ülke
olarak, saygınlığını yeniden kazanması için kararlılıkla çalışacağız.
•	 Laikliğe, kadın-erkek eşitliğine ve insan haklarına vereceğimiz önemle
Türkiye’yi bölgesinde ilham kaynağı olan bir ülke yapacağız.
•	 Barış çabalarına yapacağımız katkılarla samimiyetimizi ve
inandırıcılığımızı yeniden tesis edecek, Türkiye’yi Orta Doğu’da güçlü,
istikrarlı ve müreffeh bir lider ülke yapacağız.
•	 Komşularımız ve bölge ülkeleriyle buyurgan olmayan ve karşılıklı
ilişkileri geliştirmeye dayanan kapsamlı ilişkiler inşa edeceğiz.
•	 Komşularımızın iç işlerine müdahale etmeyecek, bağımsızlık,
egemenlik ve toprak bütünlüklerine saygı duyacağız.
ORTA DOĞU’DA BARIŞ VE İSTİKRAR
•	 Mezhepçi ve dogmatik siyasete son vereceğiz. İnancı ne olursa olsun,
insana insan olduğu için her yerde sahip çıkacağız, saygı göstereceğiz.
•	 İsrail-Filistin sorununa, iki devlet esasına dayalı kalıcı bir çözüm
bulmak için yapılan girişimlere destek olacağız.
•	 Orta Doğu barış sürecine olumlu katkı yapma gücümüzü artırmak
amacıyla Türkiye-İsrail ilişkilerinin normalleşmesi için gerekli koşulları
oluşturacağız.
•	 Orta Doğu’da demokratikleşme, basın özgürlüğü, kadın hakları ve
sivil toplum alanlarındaki tüm ilerlemeleri destekleyeceğiz.
•	 Bölgede, dış müdahaleleri ve askeri çözümleri değil, barışçıl
yöntemleri ve diplomasiyi öne çıkaracağız.

204

•	 Mısır, Suriye ve İsrail’le karşılıklı olarak büyükelçilerin atanması için
girişimde bulunacağız.
•	 Güvenlik açısından sorunlu bölgelere büyükelçi atanması için
gereken koşulların sağlanmasına çalışacağız.
•	 BM’nin Orta Doğu bölgesindeki çatışmaları sona erdirmek amacıyla
görevlendirdiği özel temsilcilere ve onların çalışmalarına güçlü destek
verecek ve alan açacağız.
•	 Terör örgütlerinin ve mezhep savaşlarının yurttaşlarımıza ve bölge
halkına zarar vermesini engellemek amacıyla, bugüne kadar güvenlik
alanında bölge ülkeleriyle imzalanan ikili anlaşmaları geliştireceğiz.
ORTA DOĞU’DA GÜVENLİK
•	 Bölgeye yayılan her türlü terör örgütüyle mücadele etmek için
kararlılıkla tedbirlerimizi alacağız.
•	 BM Güvenlik Konseyi’nin başta Suriye olmak üzere Orta Doğu’da
faaliyet gösteren terör örgütlerine ilişkin kararlarını tavizsiz
uygulayacağız.
•	 Yurttaşlarımızın, bölgede güven içinde seyahat edebilmeleri ve
yatırım yapabilmeleri için gerekli koşulları sağlayacağız.

SURİYE

SURİYE’DE BARIŞ VE İSTİKRARI SAĞLAMAYA DÖNÜK ADIMLAR
•	 Kalıcı barışı sağlamaya dönük bütün uluslararası girişimleri ve BM
Suriye Özel Temsilcisi’nin çalışmalarını destekleyeceğiz.
•	 Suriye halkının dostumuz olduğunu hiç unutmadan, iç savaşın
taraflarıyla görüşebilen bir siyasi parti olarak, Suriye’ye barış ve güven
getirmek için samimiyetle çalışmaya devam edeceğiz.
•	 Suriye’de sürmekte olan savaşta taraf tutmayacak, Suriye’nin
geleceğine dış müdahaleler olmaksızın Suriye halkının karar
verebileceği koşulların yaratılmasına yardımcı olacağız.
•	 Türkiye ile Suriye arasındaki ekonomik ilişkileri yeniden hukuki zemin
içinde canlandıracağız.

205

•	 Suriye ile sağlıklı ekonomik ilişkiler kurarak, bölgemizi ve kentlerimizi
yeniden inşa ederek kalkındıracağız.
•	 Suriye’de barışın adil koşullarda tesis edilmesi için en kısa zamanda
bir “Suriye Barış Konferansı” düzenleyeceğiz.
•	 Suriye muhalefetiyle ilişkilerimizi sürdürürken Suriye yönetimiyle de
ilişki kuracağız.
•	 Uluslararası hukuka ve komşuluk ilişkilerine aykırı olan eğit-donat
programına son vereceğiz.
•	 “Güvenli bölge” uygulamasını Suriye yönetiminin rızasının olması
ve koalisyon ülkelerinin desteğinin sağlanması durumunda hayata
geçireceğiz.
TERÖRLE MÜCADELE
• Uluslararası anlaşmalar çerçevesindeki yükümlülüklerimizi yerine
getirerek Türkiye’nin teröre destek veren bir ülke olarak anılmasını
engelleyeceğiz.
•	 IŞİD başta olmak üzere, Irak ve Suriye’deki teröristlere yapılan her
türlü yardımı önleyeceğiz ve teröre karşı kesin bir tavır alacağız.
•	 Irak ve Suriye’de etkin olan terör örgütlerinin ülkemiz için yarattığı
güvenlik tehditlerini ortadan kaldıracağız. Topraklarımızda yuvalanan
terör unsurlarını temizleyeceğiz.
•	 Türkiye havalimanlarının ve sınırlarının Irak ve Suriye’ye giden
teröristlerin bir sıçrama tahtasına dönüşmesini önleyeceğiz. Geçişlere
aracılık eden iç unsurlarla yasal yollarla etkin biçimde mücadele
edeceğiz.

SURİYELİ MÜLTECİLER
ÇAĞDAŞ EV SAHİPLİĞİ

•	 Suriye’deki savaş nedeniyle ülkemize gelen Suriyelilere insanlığa
yakışır koşullar sağlayacağız.
•	 Suriyeli mültecilerin temel ihtiyaçlara (yiyecek, giyecek, yakacak, vb.)
erişimini güvence altına alacağız.

206

•	 Mülteciler için ayrılan fonların önemli bir bölümünü eğitim ve sağlık
alanlarında değerlendirecek, halkımızın da, mültecilerin de mağdur
olmasına izin vermeyeceğiz.
•	 Suriyeli mültecilerin ülkelerine sağlıklı bir şekilde dönebilmeleri
için önleyici sağlık hizmetlerinden eksiksiz şekilde yararlanmasını
sağlayacağız.
•	 Barınma konusunda uluslararası yardım kuruluşlarından mali destek
alarak mevcut kapasiteyi geliştirecek ve koşulları iyileştireceğiz.
•	 Kira ve konut fiyatlarının arttığı, mültecilerin yoğun yaşadığı yerlerde
hem yerel halkı gözeten hem de mültecilerin mağduriyetini gideren
düzenlemeler yapacağız.
SURİYELİ GENÇ NÜFUS VE EĞİTİM
•	 Eğitim çağındaki Suriyeli mültecilerin eğitim hayatlarının aksamaması
için başta UNICEF olmak üzere uluslararası kuruluşlarla iş birliği
içerisinde hareket edeceğiz.
•	 Çocuk evliliklerinin önüne geçmek ve kız çocuklarının okullaşma
oranlarını artırmak için yerel ve uluslararası kuruluşlarla yakın iş birliği
içinde çalışacağız.
•	 Suriyelilerin yoğunlukta olduğu yerleşim yerlerinde bilgi iletişim
noktaları oluşturarak okullaşamamış çocuk oranını düşüreceğiz.
•	 Okul çağındaki Suriyeli çocukların ülkelerine geri döndüklerinde
denklik sorunu yaşamayacakları bir eğitim müfredatı hazırlayacağız.
•	 Hazırlanacak müfredatta Suriye içerisinde yaşanan çatışmanın tarafı
olmaktan kaçınacağız.
•	 Okul çağındaki çocuklara savaşın olumsuz etkilerinden uzak bir
şekilde eğitimlerini sürdürebilmeleri için gerekli psiko-sosyal destekleri
sağlayacağız.
•	 Hem yetişkinlerin hem de okul/geçici eğitim merkezlerinde eğitim
gören çocukların Türkçe öğrenebilmeleri için dil öğrenim kurslarını
yaygınlaştıracağız.

207

MÜLTECİ KAYITLARI VE PLANLAMA
•	 BM himayesinde başta Türkiye, Ürdün ve Lübnan olmak üzere mülteci
konuk eden ülkelerin katılımıyla bir konferans düzenleyeceğiz.
•	 Ülkemizdeki Suriyelilerin kayıtlarının eksiksiz şekilde tamamlanmasını
sağlayarak sağlıklı bir veri tabanı oluşturacağız.
•	 Suriyeli mültecilerin kendilerine sunulan tüm hizmetlere etkin
erişimini güvence altına almak için doğru bilgilerin sunulacağı ve
gerekli yönlendirmelerin yapılacağı acil durum masaları kuracağız.
•	 Uzun vadeli eylem planları oluşturarak gelecekte karşılaşılabilecek
sosyal problemlerin önüne geçeceğiz.
•	 Mültecilerin, ülkelerine dönebilmeleri için gerekli barış ortamının
yeniden sağlanmasına dönük olarak yürütülen girişimlere aktif destek
vereceğiz.
ÇALIŞMA YAŞAMININ VE İŞ GÜVENLİĞİNİN DÜZENLENMESİ
•	 Suriyelilerin çalışma koşullarını ve şartlarını düzenleyecek yasal
altyapıyı oluşturacağız.
•	 Yerel esnafın haksız rekabete uğramaması için Suriyelilerin eşit
şartlarla iş hayatına katılmasını sağlayacağız.
•	 Başta çocuklar olmak üzere Suriyeli mültecilerin kayıt dışı ve insanlık
dışı koşullarda çalıştırılmasının önüne geçeceğiz.
•	 Mültecilerin, içinde bulundukları olumsuz koşullardan ötürü suça
itilmesine izin vermeyeceğiz.
•	 Sınır güvenliğinin ortadan kalktığı bölgelerde hızla yaygınlaşmış olan
kaçakçılıkla etkin şekilde mücadele edeceğiz.
MALİ YARDIMLARIN DAĞITIMI VE DENETİMİ
•	 Suriyeli mültecilerin ihtiyaçlarının karşılanmasında ülkemize düşen
mali yükü azaltmak için Birleşmiş Milletler fonlarının artırılması için
çalışacağız.
•	 Mültecilere yapılan yardımların şeffaf ve denetlenebilir olmasına özen
göstereceğiz.

208

•	 Birleşmiş Milletler fonları çerçevesinde, yerelde sunulacak hizmetler
için belediyelere, misafir ettikleri Suriyelilerin sayısıyla orantılı olarak
kaynak aktaracağız.
•	 Mültecilerin illere dengeli dağılmasını sağlayarak bölgelerimizdeki
ekonomik, sosyal ve kültürel dokunun zarar görmesini engelleyecek,
yerel yönetimler üzerindeki hizmet yükünü hafifleteceğiz.

IRAK
•	 Irak toplumunun tüm katmanlarının hakça temsil edileceği katılımcı
bir demokrasiye kavuşabilmesi için Irak halkına her türlü desteği
vereceğiz.
•	 Türkiye ile Irak’ın ortak çıkarlarının gerektirdiği her alanda merkezi
Irak Hükümeti ve Kürt Bölgesel Yönetimi ile Irak Anayasası’nın çizdiği
sınırlar içerisinde iş birliğimizi geliştireceğiz.
•	 Irak’ı oluşturan tüm unsurlarla eşit ve iyi ilişkiler kuracağız.
•	 Türkmenlerin sorunlarının adil biçimde çözümlenmesine katkıda
bulunacağız.
IRAK’LA EKONOMİK İLİŞKİLER
•	 Irak Merkezi Yönetimi ve Kürt Bölgesel Yönetimi’nin anayasal
hükümler çerçevesinde varacakları mutabakat uyarınca, Irak ile enerji
iş birliğimizi, kaynaklarımızın çeşitlendirilmesini de içerecek şekilde en
üst seviyeye çıkarmaya çalışacağız.
•	 Irak’la ekonomik ilişkileri olan yurttaşlarımız ve iş dünyası için, elverişli
koşulların geliştirilmesine dönük adımlar atacağız.
•	 Irak’ın inşasında şirketlerimizin yeniden etkin şekilde rol almalarını
sağlayacağız.
•	 Irak’ın bölgemizde önde gelen ticari ortağımız haline gelmesine
çalışacağız.
IRAK’LA İLİŞKİLERDE GÜVENLİK
•	 Irak’ın, komşularının kamu düzenine ve toprak bütünlüğüne yönelik
her türlü hareket ya da girişime engel olması için çalışacağız.
•	 Irak topraklarından Türkiye’ye herhangi bir tehdidin yöneltilmesine
olanak verilmemesi için girişimlerde bulunacağız.
209

İRAN
•	 Komşumuz İran’la geleneksel iyi ilişkilerimizi sürdüreceğiz.
•	 Ekonomik ilişkilerin yanı sıra başta turizm olmak üzere ilişkilerimizi
çok yönlü olarak güçlendireceğiz.
•	 İran’la yürütülen ticari ilişkileri kendi kişisel çıkarları için suistimal
eden ve kamu görevlileriyle rüşvet ilişkisine giren şahısların tüm
karanlık ilişkilerini aydınlatmak ve bu şahısları yargı önüne çıkarmak
için gerekli adımları atacağız.

MISIR
•	 Mısır’la bozulan ekonomik, kültürel ve siyasi ilişkilerimizi güven,
dostluk ve dayanışma temelinde yeniden inşa edeceğiz.
•	 Mısır’la iş birliği halinde bölge sorunlarının giderilmesi için
çalışacağız.
•	 Mısır’ın iç siyasetini, Türkiye kamuoyunu yanıltmak üzere kullanan
anlayışa son vereceğiz.
•	 Başta TRT ve AA tarafından olmak üzere, yapılan tek taraflı
yayınların Türk ve Mısır halklarının dostluk ilişkilerini bozmasına izin
vermeyeceğiz.

YEMEN
•	 Yemen’le ilişkilerimizi düzeltmek için tüm taraflarla gerekli temaslara
geçeceğiz
•	 Yemen’in içinde bulunduğu kötü tabloyu değiştirecek adımların
atılması için başta BM olmak üzere uluslararası düzeyde yapılan
girişimleri etkin olarak destekleyecek ve içinde yer alacağız.

ABD
•	 ABD’yle ilişkilerimizi karşılıklı saygı, güven ve süreklilik çerçevesinde
en üst düzeye çıkaracağız.
•	 Bunu yaparken eşitlik temelinde yeni bir anlayışla ve iki ülkenin de
Batı dünyası içinde özgün bir konuma sahip oldukları düşüncesiyle
hareket edeceğiz.
•	 Gelişen bölgesel ve uluslararası gündeme göre değil, kalıcı ortak
değer ve çıkarlara göre iş birliği yapacağız.

210

•	 Türkiye ile ABD arasında yeni bir kültürel ve sanatsal diyalog ortamı
yaratacağız.
•	 ABD’ye yükseköğrenim için giden genç yurttaşlarımızın güven
köprüsü oluşturmalarını teşvik edeceğiz.
ABD İLE EKONOMİK İLİŞKİLER
•	 ABD’yle stratejik ve askeri ilişkilerle sınırlı olmayan başta ekonomik,
bilimsel ve kültürel etkileşime açık yeni bir ortaklık tesis edeceğiz.
•	 İş dünyamızı ABD ile daha kapsamlı ve derin ekonomik ilişkiler
kurmaları için teşvik edeceğiz.
•	 İş dünyası için lojistik ve iletişim desteğini sağlayacağız.
•	 Türkiye’deki üniversite ve tekno-kentlerin ABD üniversiteleriyle
önemli alanlarda ortak projeler geliştirmeleri ve iş birliğine gitmeleri
için gerekli zemini hazırlayacağız.

YUNANİSTAN
• 	Türkiye ile Yunanistan arasındaki ilişkilerin iyi komşuluk ve dostluk
temelinde geliştirilmesi için çalışacağız.
•	 Ege Denizi’ni halklarımızı ayıran değil, birleştiren bir denize
dönüştüreceğiz.
•	 Bu amaçla öncelikle Ege’deki illerimiz ve Yunan adaları arasında
ekonomik, sosyal ve kültürel alanlarda etkileşimi artıracağız.
•	 Ege sorunlarını ikili görüşmeler yoluyla hakkaniyet ilkesine göre
çözmeye çalışacağız.
•	 İkili planda çözülemeyen sorunları ise yine karşılıklı mutabakat
sağlanması halinde uluslararası hukuk mercileri önünde
sonuçlandırmayı hedefleyeceğiz.
•	 Özgürlükçü demokrasi ve hukuk devleti anlayışımız uyarınca azınlık
mensupları ve kurumlarının tüm medeni, siyasi, ekonomik, sosyal ve
kültürel haklardan ve azınlık haklarından eksiksiz yararlanmalarını yasal
düzenlemeler yoluyla teminat altına alacağız.

211

BATI TRAKYA’DAKİ TÜRKLER
•	 Batı Trakya Türk azınlığının sorunlarının çözümü için, geçmişteki
girişimlerden de gerekli dersleri çıkararak, Yunanistan’la sonuç odaklı
müzakereler yürüteceğiz.
•	 Batı Trakya’da yaşayan Türk nüfusun, Lozan Antlaşması’ndan ve
diğer uluslararası antlaşma ve sözleşmelerden kaynaklanan hak ve
çıkarlarının korunması için kararlılıkla çalışacağız.

KIBRIS

KIBRIS’TA KALICI ÇÖZÜM
•	 Kıbrıs sorununda adil ve kalıcı bir çözüme ulaşılması için çalışacağız.
•	 Kıbrıs sorununu, KKTC’nin ve Kuzey Kıbrıs Türk halkının kazanılmış
haklarını koruyarak ve Kıbrıslı Türkler ile Kıbrıslı Rumların siyasal
eşitliğini sağlayarak çözeceğiz.
•	 Türkiye’nin Doğu Akdeniz’deki gücünü artıracak ve Doğu
Akdeniz’deki enerji kaynaklarının adil bölüşümünü sağlayacağız.
•	 Kıbrıs Türk halkını ekonomik yaptırım ve uluslararası ambargolara
karşı desteklemeye devam edeceğiz.
•	 Kıbrıs Türk halkı uluslararası alanda eşit temsil olanağına kavuşana
kadar, Kıbrıslı Türklerin siyasi temsili için gerekli tüm desteği vereceğiz.
•	 Kıbrıs’ta makul bir süre içinde bir çözüme ulaşılamaması halinde,
KKTC’nin uluslararası alanda tanınması için aktif bir diplomasi stratejisi
uygulayacağız.
KKTC İLE İLİŞKİLER
•	 KKTC’nin egemenlik haklarını ve demokratik iradesini savunacağız.
•	 KKTC’nin iç işlerine müdahale edilmesine izin vermeyeceğiz.
•	 Kıbrıs Türk halkının haysiyetini inciten söylem ve uygulamalara son
vereceğiz.
•	 Bağımsız KKTC’nin anayasal kurumlarıyla karşılıklı saygı çerçevesinde
iletişim kuracağız.

212

KAFKASYA
•	 Rusya’yla varılacak anlayış birliği çerçevesinde, Kuzey Kafkasya’daki
akraba topluluklar ile ülkemizdeki Kafkas göçmenlerinin ekonomik ve
kültürel ilişkilerinin geliştirilmesine çalışacağız.
•	 Başta Rusya olmak üzere, Kafkasya ve Hazar havzasının enerji
kaynaklarının Batı’ya aktarılmasında Türkiye’nin vazgeçilmez bir transit
koridor olması için çalışacağız.
•	 Komşumuz Azerbaycan’la kardeşlik bağlarımızı, karşılıklı güven
esasına dayalı olarak daha fazla güçlendireceğiz.
•	 Dağlık Karabağ sorununun Azerbaycan’ın toprak bütünlüğü
çerçevesinde müzakereler yoluyla çözüme kavuşturulması için
girişimlerde bulunacağız.
•	 Ermenistan’la iyi komşuluk ilişkileri kurulmasını amaçlayacak ve
Türkiye ile Ermenistan arasındaki sorunları çözme çabası içinde
olacağız.
•	 Güney Kafkasya’da barış ve istikrarın sağlanması ve bunu
takiben bölgenin sürdürülebilir bir barış ve iş birliği ortamı içinde
kalkındırılmasına yönelik olarak yapıcı ve etkin şekilde çalışacağız.

RUSYA
EKONOMİK İLİŞKİLER
•	 Rusya Federasyonu’yla ekonomik ve ticari ilişkilerin daha fazla
geliştirilmesini sağlayacağız.
•	 Türk girişimcilerinin başta Rusya olmak üzere Avrasya Ekonomik
Birliği’ndeki varlıklarını destekleyecek, ulusal mevzuatların ve
pratiklerin yarattığı sorunların çözümü için yapıcı destek vereceğiz.
•	 Turizm sektörünün geliştirilmesi ve çeşitlendirilmesi için iki ülkenin
girişimcileri, yerel yönetimleri ve sivil toplum kuruluşları arasında temas
ve iş birliğini sağlayacak mekanizmalar kuracağız.
•	 Türkiye’nin enerji güvenliği konusunda, kişisel ilişkilerden uzak,
iki devletin de sahip olduğu kurumsal birikimi dışlamadan ve
olabildiğince şeffaf temaslar kuracağız.

213

EĞİTİM, BİLİM VE SANAT ALANLARINDA İŞ BİRLİĞİ
•	 Eğitim, teknoloji ve sanat alanlarında Türkiye’nin ve Rusya’nın önde
gelen üniversitelerinin iş birliği yapmasını sağlayacak kurumsal
düzenlemeleri gerçekleştireceğiz.
•	 İki ülke arasında eğitim ve bilim alanlarında kurulacak iş birliğini
hem piyasaya dönük olarak hem de sosyal ve kültürel içeriği ile
destekleyeceğiz.
•	 Ar-Ge ve yenilikçilik alanlarında Rusya’nın olanaklarının, Türkiye’deki
girişimcilik kültürü ile birleştirilmesi için çalışacağız.
BARIŞ VE İSTİKRARA DÖNÜK ADIMLAR
•	 Ukrayna ile Rusya arasındaki gerilimlerin barışçı biçimde ve bölgede
daha fazla istikrarsızlığa yol açmadan çözülmesini destekleyeceğiz.
•	 İlhakını tanımadığımız Kırım’da Tatarların haklarının korunması
konusunda ısrarlı olacağız.
TÜRKİYE’DEKİ RUSLAR, RUSYA’DAKİ TÜRKLER
• 	Türkiye ve Rusya arasındaki sosyal ve kültürel ilişkileri derinleştirecek,
her iki ülkede yaşamakta ve çalışmakta olan yurttaşların iki ülke
arasında güçlü köprüler kurmasını sağlayacağız.
•	 Rus kökenli Türk yurttaşları ile Rusya’daki Türk yurttaşların topluma
entegrasyonu ve iki ülke ilişkilerine katkılarının desteklenmesi için
mütekabiliyet çerçevesinde çalışmalar yapacağız.
•	 Çifte vatandaşlığa engel olan, Rusya’daki mevzuatın değiştirilmesi için
girişimde bulunacağız.

ORTA ASYA CUMHURİYETLERİ
•	 Tarihsel, kültürel ve akrabalık ilişkimiz olan Orta Asya Cumhuriyetleri
ile ihmal edilen ilişkileri ileri noktaya taşıyacağız.
•	 Bu ilişkileri çok yönlü kılmak için cesur teşvik mekanizmaları
sağlayacak, özellikle dil eğitimi, teknik iş birliği ve ortak araştırma
projeleri geliştirme konusunda kurumsal mekanizmalar geliştireceğiz.

214

•	 Başta vize uygulamaları ve çalışma izinleri olmak üzere, bölge
ülkeleri ile iletişim ve ulaşım maliyetlerini azaltacak çözüm önerileri
geliştirmeye çalışacağız.
•	 Bölgenin doğalgaz gibi enerji kaynaklarının daha büyük kapasite ile
Türkiye üzerinden Avrupa’ya ve başka pazarlara ulaştırılması ve ortak
refaha katkıda bulunulması için çaba harcayacağız.
•	 Devletlerle sınırlı kalan ilişkileri toplumlar arasındaki ilişkilere
dönüştürmek için samimi ve sürdürülebilir adımlar atacağız.

BALKANLAR
•	 Demokrasiyi, kültürel çoğulculuğu ve ekonomik refahı aynı anda
hedefleyen bir yaklaşımla, Balkanlardaki tüm ülkelerle dostluk ve iyi
komşuluk ilişkilerini ilerleteceğiz.
•	 Balkanlarda tarihsel önyargıları besleyecek ve yanlış beklentiler
yaratarak bölge halkları arasındaki ilişkileri bozacak politikalardan uzak
duracağız.
•	 Balkan tarihine bakışta dinsel ve etnik radikalizme hizmet eden
hamasi söylem ve yaklaşımlara prim vermeyeceğiz.
•	 İlişkilerimizi tek bir tarihsel anlayışın, tek bir ideolojinin ya da siyasi
anlayışın dar bakışıyla sınırlamayacağız.
• Bölgede ekonomik iş birliği ve siyasal istikrarı geliştirmeye yönelik çok
yönlü ve ikili iş birliği olanaklarını oluşturacağız.
BALKANLARDA YAŞAYAN TÜRKLER
•	 Balkanlarda yaşayan akraba toplulukların, bulundukları ülkelerde eşit
yurttaşlar olarak yaşayabilmesi için çalışacağız.
•	 Balkan Türklerinin, yaşadıkları ülkenin demokrasisine ve kalkınmasına
katkıda bulunmasını destekleyeceğiz.
•	 Onların haklarını ve güvenlik içinde yaşama iradelerini kararlılıkla
savunacağız.

215

AFRİKA
•	 Kuzey Afrika başta olmak üzere Afrika’daki tüm ülkelerle, öğrenci
değişimi, ticari yatırım, turizm ve kültürel değişim olanaklarını
geliştireceğiz.
•	 Afrika’da demokrasi ve kalkınma girişimlerine, yolsuzluk ve
yoksullukla mücadeleye katkıda bulunacağız.
•	 İç savaş noktasına gelen pek çok çatışmaya taraf olmayacak, barışçıl
çözüm için tüm girişimleri destekleyeceğiz.
•	 İnsan haklarına saygı göstermeyen, soykırım suçu işleyen veya
terörist faaliyetleri destekleyen grup ya da liderlerle ilişki kurmayacağız.
TUNUS
•	 Tunus’la ikili ilişkilerimizi geliştireceğiz.
•	 Dost Tunus halkının parlamenter demokrasi, laiklik ve barışçıl
dönüşüm girişimlerini destekleyeceğiz.
LİBYA
•	 CHP iktidarında, Libya ile bozulan ilişkileri onaracak, diplomatik ve
ticari ilişkilerimizi eski düzeyine getireceğiz.
•	 İş adamlarımızın, mühendislerimizin ve işçilerimizin Libya’da güvenle
çalışabilmesi için gereken adımları atacağız.
•	 Libya hükümetine karşı silahlı mücadele veren grupların
desteklenmesine ve Libya’nın iç işlerine müdahale girişimlerine son
vereceğiz.
•	 Libya halkı ile tarihsel ve ekonomik bağlarımızı güçlendireceğiz.

GÜNEY AMERİKA
•	 Güney ve Orta Amerika ülkeleriyle ilişkilerimizi zenginleştirme ve
geliştirme politikamızı sürdüreceğiz.
•	 Özellikle Latin Amerika’nın sosyal demokrat ve sosyalist yönetim ve
partileriyle ilişkilerimizi güçlendirerek, hem ülkeler arası ilişkileri, hem
de partiler arası dayanışmayı geliştirmeye özen göstereceğiz.

216

•	 Öğrenciler, iş adamları ve sanatçılardan oluşan farklı gruplar için Latin
Amerika kıtasında iş birliği koşullarını geliştireceğiz.

UZAK DOĞU
•	 Çin, Japonya, Hindistan, Endonezya ve Avustralya başta olmak
üzere, bölge ülkeleriyle ilişkilerimizin geliştirilmesine öncelik ve ağırlık
vereceğiz.
•	 Türk firmaları ile Japon ve Kore firmalarının üçüncü pazarlarda birlikte
hareket etmelerini teşvik edeceğiz.
•	 Güney Kore ile eğitim alanında iş birliğini geliştireceğiz.
ÇİN HALK CUMHURİYETİ
•	 Çin ile ekonomik ilişkileri ve ticareti geliştirecek, Türkiye’nin aleyhine
olan dış ticaret dengesini düzelteceğiz.
•	 Girişimcilerimizin Çin’deki yatırımlarının çeşitlenmesi ve artmasını
teşvik edeceğiz.
•	 Bilim, akademi ve teknoloji alanlarında Çin ile iş birliğini en üst
düzeye çıkaracağız.
•	 Genç kuşakların Çin dillerini ve kültürünü öğrenme olanaklarını
yaygınlaştıracağız.

GELİŞMEKTE OLAN ÜLKELER
•	 Gelişmekte olan ülkeler arasındaki ticaretin ve kültürel etkileşimin
dünya barışına ve sürdürülebilir kalkınmaya olan katkısından hareketle,
bu coğrafyalarla kurulacak ilişkilere özel önem atfedeceğiz.
•	 Bu ülkelerle ortak yatırımları, Ar-Ge programlarını ve öğrenci değişim
programlarını geliştireceğiz.

217

BİLGİ TOPLUMUNA DOĞRU
Günümüzde sanayi toplumları hızla gelişmekte ve bilgi toplumları
haline gelmektedir. Başta iktisadi faaliyetler olmak üzere kamusal ve özel
yaşantımızın neredeyse her alanında bilgi teknolojilerinin yoğun olarak
kullanıldığı bir çağ yaşanmaktadır. Bu büyük dönüşüm tüm toplumlara
büyük fırsatlar sunarken, bu değişimin gerisinde kalanları da büyük
tehlikeler beklemektedir. CHP, Türkiye’de bu değişimi iyi anlayan ve bu
değişime yalnızca ayak uydurmakla kalmayıp, Türkiye’yi bu değişimin
önemli aktörlerinden biri haline getirecek vizyona ve projelere sahip olan
partidir.

EKONOMİ VE BİLGİ TOPLUMU
Bilgi toplumunun altyapısı, yüksek katma değerli, yeniliğe ve rekabetçi
üretime dayalı bir ekonomik düzendir. Bilgi ekonomisinin temel itici
gücü ise yeniliktir. Yenilik; üretimin, büyümenin ve zenginlik yaratmanın
başlıca kaynağı haline gelmiştir. Teknoloji geliştirmek, katma değeri
artırmak ve uluslararası rekabet gücünü yükseltmek her şeyden önce
bir ülkenin yenilik yaratma kapasitesini geliştirmesine bağlıdır. Türkiye
bu alanda elle tutulur bir ilerleme sağlayamamaktadır. Türkiye’de
katma değeri düşük ürünlerin üretimindeki yoğunlaşma, pekişerek
devam etmektedir. Teknoloji yoğun alanlarda net ithalatçı konumumuz
sürmektedir. Kronik cari açıkların altında da, düşük katma değer gerçeği
yatmaktadır. Türkiye’nin üretim deseninde köklü bir yapısal dönüşümü
gerçekleştirmek, ancak bilgi temelli yenilikçi bir ekonomi yaratmakla
mümkün olabilecektir. CHP’nin ekonomi programı bilgiye, bilginin
altyapısına ve insana yatırım yapmayı öncelemektedir.
Yenileşim politikaları hem yeni hem geleneksel sektörleri hedeflemelidir.
Geleneksel sanayi dallarında nitelikli tasarıma önem verilerek katma
değeri yüksek üretime geçilmesi sağlanmalıdır. Türkiye’de de gerekli
bilimsel yatırımlar yapıldığı takdirde düşük katma değerli üretim
sektörlerini yüksek katma değer üreten sektörlere dönüştürmek
mümkündür. Ekonomistlerin sürekli olarak dikkat çektiği “orta gelir
tuzağından” ancak bu sayede çıkılabilir.

218

EĞİTİM
Bilgi toplumuna geçiş etkin ve köklü bir eğitim reformunu
gerektirmektedir. Yapılacak eğitim reformu iş gücünün verimliliğini,
ücretleri ve büyümenin niteliğini artıracaktır. Eğitim reformu bir yandan
mevcut teknolojilerin en üst düzeyde kullanılmasını diğer yandan yeni
teknolojilerin üretilmesini mümkün kılacaktır. Böylece tarım, sanayi ve
hizmetler sektörlerinde yüksek katma değerli üretim artacaktır. Küresel
rekabet gücümüz artacak, yurttaşlarımızın refah düzeyi yükselecektir.
CHP’nin eğitim reformu, yaşam boyu öğrenme anlayışını merkeze
alacaktır. Okul öncesi eğitim, herkes için ücretsiz ve zorunlu olacaktır.
CHP’nin eğitim reformu en az sekiz yıl kesintisiz ve örgün temel eğitimi
ve toplamda on üç yıl zorunlu eğitimi esas alacaktır. Bu sürede tüm
çocuklarımız iletişim, yabancı dil, matematik, bilim ve teknoloji, dijital
beceriler, öğrenmeyi öğrenme, sosyal ve yurttaşlık odaklı beceriler, girişim
becerileri ve kültürel farkındalık başta olmak üzere bilgi toplumunun
gerektirdiği tüm yetileri eksiksiz olarak kazanacaktır. CHP, temel eğitimin
ardından verilecek yüksek nitelikli bir mesleki ve akademik eğitim ile çağın
gerektirdiği niteliklere sahip vasıflı bir iş gücünün yetiştirilebileceğine
inanmaktadır.
Bilgi toplumu için iş gücünün yeni koşullara uyum sağlayabilecek nitelikte
yetiştirilmesi şarttır. Bilgi toplumunda iş gücü talebinin niteliği ve iş
gücünün sahip olması gereken vasıflar hızla değişmektedir. Günümüzde
eğitim çağında olan gençlerin erişkin yaşamları boyunca mesleklerini
ortalama yedi sekiz defa değiştirmeleri beklenmektedir. Yeni sanayiler
ve gelişen sektörler dar bir alanda uzmanlaşmış çalışanlara gereksinim
duymamaktadır. Bu sektörlerde daha çok, eleştirel düşünebilen, sorun
çözme yetisi gelişmiş, yaratıcı, iletişim becerilerine sahip ve özellikle
dijital alanda etkin elemanlar talep edilmektedir. İş gücünde aranan
temel özellik geniş bir alana yayılabilen dönüştürülebilir becerilerdir.
İleri yaşlarda dahi, kısa bir eğitim sürecinin ardından yeni bir mesleğin
gereklerini yerine getirebilen insanlara gereksinim duyulmaktadır.

219

Araştırma yapma, yeni bilgi üretme ve yeni teknoloji geliştirme
konusunda öncü kurumların başında üniversiteler gelmektedir. Özellikle
yaratıcı bireyler, örneğin üstün yeteneklere sahip sanatçılar ve bilim
insanları, kendi görüş ve kimlikleri ile var olabilecekleri, onları hoşgörü ile
karşılayabilen mekân ve ortamlarda yaşamayı tercih etmektedir. Bu tür
bir çevre onların yaratıcı motivasyonlarını ve enerjilerini, üretkenliklerini
artırmaktadır.
Kısacası günümüzde sanat, bilimsel yaratıcılığın ve teknolojik gelişmenin
başlıca ateşleyicisi haline gelmiştir. Özgürlük ortamının, kültürün ve
sanatın önemini ne kadar iyi anlarsak ülkemizde yenilik, yaratıcılık ve
büyümeyi o ölçüde hızlandırmamız mümkün olacaktır. Bilgi toplumuna
giden en kısa yol kültür ve sanatın desteklenmesinden geçmektedir.

SOSYAL ADALET
Bilgi toplumuna geçiş ekonomik zenginliği artırırken insani gelişmeyi
ve tüm yurttaşların sosyal refah düzeyini artırmayı zorunlu kılmaktadır.
Eşitsizliğin yoğun olduğu toplumlar bilgi ekonomisinin altyapısını
geliştirmekte başarılı olamamaktadır. Türkiye yoksulluk, çatışma ve
toplumsal çözülme sorunları ile sürekli olarak boğuşan bir toplum
olmaktan bir an önce çıkmalıdır. Bunun yolu değişimin tüm ekonomik,
insani ve kültürel boyutlarını birlikte ele alıp bu sorunların üstesinden
gelme kararlılığını göstermekten geçmektedir.
Bilgi toplumu demek eşitlik ve sosyal adalet demektir. Bilgi toplumunda
insana daha çok yatırım yapıldığı gibi emeğe de daha çok değer
verilmektedir. Bilgiye erişimin artması ile başta eğitim, sağlık gibi kamu
hizmetleri olmak üzere kültüre ve sanata, finansal hizmetlere erişim de
kolaylaşmakta ve hızlanmaktadır. Bireyler daha yüksek bir yaşam kalitesine
sahip olmaktadır. CHP, başta eğitim olmak üzere bilgi toplumuna geçişin
araçlarına erişimde, fırsat eşitliğini en kısa zamanda sağlayacaktır.

220

YEŞİL EKONOMİ
Yeni ekonomik gelişme anlayışı büyümeyi, çevreye karşı
sorumluluklarımızın göz önünde bulundurularak sağlamamız gerektiğini
öngörmektedir. Yaşadığımız çevreyi koruyarak büyümemiz gelecek
kuşaklara karşı sorumluluğumuzu yerine getirmemiz anlamına
gelmektedir. İnsanı içinde yaşadığı doğa ve çevre ile birlikte düşünebilen
bir bakış açısı özellikle genç kuşaklara benimsetilmelidir.
Bilgi toplumuna geçişi hızlandırma yeşil teknolojilerin geliştirilmesi ve
kullanılması ile yakından ilgilidir. İklim değişikliği ve çevre konuları ciddi
bir ekonomik içerik kazanmıştır. İklim değişikliği ile baş edebilmek için
yeşil teknolojilerin ve yeşil ekonominin tercih edilmesi kaçınılmazdır. Yeşil
ekonomi verimliliği ve uzun dönem karlılığı en yüksek düzeye taşıyan
yatırım alanı haline gelmektedir. Türkiye çağı yakalamak, sürdürülebilir
büyüme sağlamak ve bu küresel sorunun çözümünde sorumluluk
almakta olduğunu göstermek için yeşil teknolojileri daha yaygın olarak
kullanmalıdır. Bunun da ötesinde ülkemiz kendi yeşil ekonomi modelini
geliştirmeli ve yeşil teknolojileri üretmek için bu alana büyük yatırımlar
yapmalıdır.
CHP iktidarında, sürdürülebilir enerji alanına yapılması gereken yatırımlar
hızla gerçekleştirilecektir. CHP, Türkiye’yi özellikle güneş enerjisi
araştırmaları konusunda dünyanın önde gelen ülkelerinden birisi haline
getirecektir. Günümüzde yeşil ekonomi yeniliğin, yüksek katma değerin ve
ekonomik büyümenin en önemli araçlarından biridir. Yeşil teknolojilerin
geliştirilmesi bilgi toplumuna geçiş sürecine yeni bir ivme kazandıracaktır.
CHP iktidarında ülkemizde yeşil teknolojilerin benimsenmesi, geliştirilmesi
ve daha yaygın olarak kullanılması için gerekli tüm adımlar atılacaktır.

KADINLARIN ÇALIŞMA YAŞAMINA KATILMASI VE BİLGİ TOPLUMU
Bir ülkenin dünyada saygın bir yerinin olması için kadın erkek eşitliğinin
toplumun en temel değeri haline gelmesi gerekir. Bir ülkenin gelişmiş
bir ekonomiye kavuşması, kadınların iş gücü piyasasına yaygın olarak
katılmasına bağlıdır. Oysa Türkiye’de iş gücü piyasasının en belirgin
özelliklerinden biri, kadınların iş gücüne katılım oranının çok düşük

221

olmasıdır. Ülkemizde kadınların iş gücüne katılımını artırmak ve çalışan
kadınların refah düzeyini yükseltmek için, yasal düzenlemeler yapılmalı,
kayıt dışı çalışmanın önüne geçilmeli ve sosyal politikalar AB ölçütleri ile
uyumlu hale getirilmelidir.
Kadınların eğitim seviyesi yükseldikçe iş ve çalışma yaşamına katılımları
da artmaktadır. Eğitim seviyesi yükselen kadınlar kariyer basamaklarında
daha fazla ve daha hızlı yükselerek kendilerini ekonomik ve toplumsal
yaşamda da güçlendirebilmektedir. Kadınların Cumhuriyet reformlarına
dayanan bu kazanımlarını korumak için çaba sarf etmek CHP’nin önde
gelen sorumlulukları arasındadır.
Kadınlar bilgi toplumunda ve ekonomisinde çok daha başarılı olmakta ve
çok yüksek konumlara gelebilmektedir. Bilgi toplumunda kadınlar yenilik
süreçlerinin merkezinde yer almaktadır. Yenilik geliştirme konusunda
önde olan ülkeler, bilim ve araştırma alanlarında çalışan kadınların
oranlarının erkeklerin düzeyine ulaştığı ülkelerdir.
CHP kadınların, iş gücüne çok daha yüksek oranlarda katılmalarını ve
yükselen bilgi ekonomisinde daha etkin bir biçimde yer almalarını
sağlamak için çalışacaktır. CHP ileri teknoloji üreten ve kullanan bir
bilgi ekonomisi hedefine ulaşabilmek için kadınların yaşamın bütün
alanlarında erkeklerle aynı haklara sahip olması ve aynı konuma gelmesi
için çalışacaktır.

BİLGİ TOPLUMU İÇİN UZLAŞMA VE MUTABAKAT
Bilgi toplumuna ulaşmak için devletin düzenleyici ve uzlaştırıcı
rol oynaması gerekmektedir. İş dünyası toplumsal sorumlulukları
konusunda bilinçli ve duyarlı olmalıdır. Emek dünyası ve işçi örgütleri
diyalog ve müzakere yollarını her zaman açık tutmalıdır. Devlet, işçi
ve iş dünyası, sadece çalışma hayatını ilgilendiren konularda değil,
tüm önemli konularda düzenli olarak bir araya gelerek toplumsal
mutabakat sağlamaya çalışmalıdır. Böyle bir mutabakat arayışı güçlü bir

222

sorun çözme kültürü yaratacak ve demokratik bir iklim içerisinde bilgi
toplumuna geçişin temelini oluşturacaktır. Uzun soluklu yatırımların
gerçekleştirilebilmesi için böyle bir siyasi istikrar ve uzlaşı ortamının
yaratılması gerekmektedir. Sosyal demokrat bir parti olarak CHP,
ülkemizde ihtiyaç duyulan bu büyük uzlaşmayı sağlayacaktır.

SONUÇ
Özgürlükleri ve demokrasiyi en yüksek düzeye çıkarmayı başaramayan
ülkeler, bilgi ekonomisinin dinamik sektörlerini geliştirmekte yetersiz
kalmaktadır. Kısa bir süre için yüksek ekonomik büyüme hızı yakalayan
otoriter rejimlerin başarıları kalıcı ve sürdürülebilir olmamaktadır. Bu
nedenle öncelikle yapılması gereken ülkemizde temel hak ve özgürlükler,
hoşgörü ortamı ve genel olarak demokrasi konularında karşılaştığımız
sorunların üstesinden gelmektir. Düzenli sanayi ilişkileri, kurallara
göre işleyen piyasalar, etkin bir hukuk devleti ve yüksek nitelikli bir
eğitim sistemi bilgi ekonomisine geçişin zorunlu koşulları arasında yer
almaktadır. CHP, ülkemizde adil rekabet ortamını, sağlam bir hukuk
düzenini ve tüm ekonomik aktörlerin geleceğe güvenle bakmasını
sağlayacak bir demokratik rejimi yerleştirme konusunda kararlıdır.

UMUDUN PARTİSİ CHP
Bu bildirgedeki politikalar aklın sesi.
Bu bildirgedeki politikalar bilimin eseri.
Bu bildirgedeki politikalar akılla, bilimle davranan, eşitlik, özgürlük ve
sosyal adalet değerleri ile hareket eden CHP’lilerin çözümleri.
Ama en önemlisi buradaki politikalar, basit bir tepkinin, sade bir inkârın
değil, yeniden kuruluş hayalinin, yeniden kuruluş umudunun, içinde
bulunduğumuz bunalımdan çıkış umudunun politikaları.
CHP’nin politikaları, umudun politikaları.
Çünkü bunalımdan çıkış umut ister. Eğer bu ülke, içinde bulunduğu
buhranlı günlerden çıkacaksa, umudun politikaları ile çıkacak.
Umudun politikalarını dile getiren partidir CHP.
Yaşadığımız toplumsal bunalımdan çıkış umudu diyalogdadır, merkezinde
TBMM’nin bulunduğu müzakerededir, uzlaşmadadır, sükûnettedir.
Güvenlikçi olmayan, bedelli askerlik yapacak parası bulamayan gariban
çocuklarını cepheye sürmeyen, bu ülkenin gençlerini feda etmek için
değil, yaşatmak için yarışan politikalardadır umut. Bölen değil, birleştiren;
azarlayan değil, anlayan; bağıran değil, dinleyen; kavga çıkaran değil,
barıştıran dildedir umut.
İşte bu nedenle CHP’dir umut. İşte bu nedenle CHP’nin politikaları
umudun politikalarıdır.
Siyasi ve hukuki krizden çıkış umudu, çoğulcu, insan hakları ve
özgürlükleri üzerinde yükselen tam demokrasidedir. Çoğunluğun
baskısına karşı, tek tek her yurttaşın haklarını koruyan politikalardadır.
Meclis’i noterlik makamına çeviren değil, parlamenter yetkileri genişleten
anlayıştadır. Fiilen anayasayı askıya alan otoriter zorbalığa karşı,
Cumhurbaşkanlığı’nı parlamenter sistem içindeki yetkisi sınırlı alana
yerleştiren reformlardadır umut. Talimatla değil, hukuk ve vicdan ile
adalet dağıtan, gerçekten bağımsız, gerçekten tarafsız, yalnızca insan hak
ve özgürlüklerinden yana olan yargıdadır umut. Devletin sivil toplumla

223

224

sınırlandığı, basının özgürce haykırabilmesinin sağlandığı, laiklik ile her
inanca eşit mesafede duran, diniyle, mezhebiyle yurttaşları ayırmayan
politikalardadır umut.
İşte bu yüzden CHP’dir umut. İşte bu yüzden CHP’nin politikaları umudun
politikalarıdır.
Dış politikadaki krizden çıkış umudu yeniden “yurtta sulh, cihanda sulh”
diyen politikalardadır. Dış politikanın merkezine bir siyasi partinin,
uluslararası bir mezhep dayanışmasının değil, yurttaşlarının çıkarlarını
koyan anlayıştadır. Diğer ülkelerin iç işlerine karışıp krizler yaratan
değil, uluslararası hukuk içinde uluslararası ittifaklar ile davranan
politikalardadır. Çıpası ve ana müttefikleri Orta Doğu’nun otokrasilerinde
değil, demokratik Avrupa-Amerika coğrafyasında bulunan vizyondadır
umut.
İşte bu yüzden CHP’dir umut. İşte bu yüzden CHP’nin politikaları umudun
politikalarıdır.
Ekonomik krizden çıkış umudu temelinde insani kalkınmışlık bulunan
politikalardadır. Yaratıcı ve yenilikçi sektörlerin önünü açan; onların
kalkınması için gereken hukuki önlemleri alan; onların kalkınabileceği
özgürlükçü entelektüel ortamı yaratan; bilgi ekonomisinin üzerinde
yükseleceği eğitim atılımlarını yapan anlayıştadır umut. Üreteni
destekleyen; partizanı değil, verimli olanı önceleyen politikalardadır.
Kaynakları yolsuzlukla çarçur etmeyen duruştadır; girişimciler için eşit ve
adil rekabet ortamı yaratan anlayıştadır umut. Yandaşa verilen ihaleler
ile değil, akılcı ve planlı kamu yatırımları ile desteklenen ekonomik
canlanmadadır umut. Sosyal yardımları bir oy toplama şantajına çeviren
değil, bölüşüm politikalarını bir hak olarak gören; sosyal politikalara
kaynak yaratmayı bir yük değil, bir yükümlülük olarak addeden; sosyal
politikaları bir seçim yatırımı değil, Türkiye’nin geleceğine yatırım olarak
gören vizyondadır umut.
İşte bu yüzden CHP’dir umut. İşte bu yüzden CHP’nin politikaları umudun
politikalarıdır.

225

Eğitim krizinden çıkışın umudu, ana amacı herkes için eşit, parasız,
bilimsel, kaliteli ve sorgulayıcı bir eğitim sunma amacı taşıyan
politikalardadır. Ana amacı “kindarlığa” ve bulunduğu sosyal sınıfa sıkışıp
kalacak gençler değil, demokrasi değerlerini içselleştirmiş, sorgulayan,
dünyayı takip eden, dünya ile iletişim kuran, küresel çapta düşünen ve
üreten, yenilik yapan, dünya bilimi ile yarışan gençler yetiştirmek olan
anlayıştadır umut. Her bir neslin bir öncekine göre daha üst ekonomik
ve sosyal gruplara yükselmesini kolaylaştıran, herkes için fırsat eşitliği
sağlayan politikalardadır umut. Öğretmeni emir eri gibi görmeyen,
öğretmenine değer veren, üniversitesinin özerkliğine saygı gösteren,
üniversiteleri siyasal yakınlıklarına göre değil, ihtiyaçlarına ve bilimsel
başarılarına göre destekleyen vizyondadır umut.
İşte bu yüzden CHP’dir umut. İşte bu yüzden, CHP’nin politikaları umudun
politikalarıdır.
Zor zamanlarda tarihi roller oynamayı iyi bilen, zor günlerin partisi olan
CHP’nin politikaları.
Öngörüleri haklı çıkan, değerlerine sıkı sıkıya bağlı kalan, sözüne sadık,
kararlı CHP’nin politikaları.
Saray istibdadına karşı demokratik istikrar diyen CHP’nin;
her daim “önce vatan” diyen, vatanına dair herkese, her şeye eşit sevgi ve
hürmetle yaklaşan CHP’nin politikaları.
Kurtuluşun ve kuruluşun partisi CHP’nin, bu tarihi krizden kurtuluş ve
demokratik yeniden kuruluş için mücadele eden CHP’nin politikaları.
Türkiye umudunun,
Türkiye’nin umudunun,
Umudun Türkiye’sinin politikaları.
Sözümüz tüm Türkiye’ye.
Sözümüz Türkiye’nin geleceğinden umut duymak isteyen herkese.
Umudun Türkiye’sini geçireceğiz hayata.

226

Çünkü biz, yüreğinde Cumhuriyet değerlerini taşıyanların, Mustafa Kemal
Atatürk’ün açtığı çağdaşlaşma yolunda ilerleyenlerin partisiyiz.
Biz geçmişinden güç alan ama her zaman yüzü geleceğe dönük olanların
partisiyiz.
Biz, kalkınma için, kalkınmış Türkiye için, özgür insan için mücadele
edenlerin partisiyiz.
Biz, “ne ezen, ne ezilen; insanca, hakça bir düzen” diyenlerin partisiyiz.
Biz “hiç umut yok mu?” diye soranlara “umut insanda” diye yanıt verenlerin
partisiyiz.
Biz, korkuyu yıkmak, umudun ülkesini kurmak için çalışanların partisiyiz.
Biz, Cumhuriyet Halk Partisiyiz.

227

228

